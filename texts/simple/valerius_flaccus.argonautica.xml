<?xml version="1.0" encoding="utf8"?>
<text>
  <div n="1">
    <l n="1">Prima deum magnis canimus freta pervia natis</l>
    <l n="2">fatidicamque ratem, Scythici quae Phasidis oras</l>
    <l n="3">ausa sequi mediosque inter iuga concita cursus</l>
    <l n="4">rumpere flammifero tandem consedit Olympo. </l>
    <l n="5">Phoebe, mone, si Cumaeae mihi conscia vatis                    </l>
    <l n="6">stat casta cortina domo, si laurea digna</l>
    <l n="7">fronte viret, tuque o pelagi cui maior aperti</l>
    <l n="8">fama, Caledonius postquam tua carbasa vexit</l>
    <l n="9">Oceanus Phrygios prius indignatus Iulos,</l>
    <l n="10">eripe me populis et habenti nubila terrae,                    </l>
    <l n="11">sancte pater, veterumque fave veneranda canenti</l>
    <l n="12">facta virum: versam proles tua pandit Idumen,</l>
    <l n="13">namque potest, Solymo nigrantem pulvere fratrem</l>
    <l n="14">spargentemque faces et in omni turre furentem.</l>
    <l n="15">ille tibi cultusque deum delubraque genti                    </l>
    <l n="16">instituet, cum iam, genitor, lucebis ab omni</l>
    <l n="17">parte poli neque erit Tyriae Cynosura carinae</l>
    <l n="18">certior aut Grais Helice servanda magistris.</l>
    <l n="19">seu tu signa dabis seu te duce Graecia mittet</l>
    <l n="20">et Sidon Nilusque rates: nunc nostra serenus                    </l>
    <l n="21">orsa iuves, haec ut Latias vox impleat urbes. </l>
    <l n="22">Haemoniam primis Pelias frenabat ab annis,</l>
    <l n="23">iam gravis et longus populis metus. illius amnes</l>
    <l n="24">Ionium quicumque petunt, ille Othryn et Haemum</l>
    <l n="25">atque imum felix versabat vomere Olympum.                    </l>
    <l n="26">sed non ulla quies animo fratrisque paventi</l>
    <l n="27">progeniem divumque minas. hunc nam fore regi</l>
    <l n="28">exitio vatesque canunt pecudumque per aras</l>
    <l n="29">terrifici monitus iterant; super ipsius ingens</l>
    <l n="30">instat fama viri virtusque haud laeta tyranno.                    </l>
    <l n="31">ergo anteire metus iuvenemque exstinguere pergit</l>
    <l n="32">Aesonium letique vias ac tempora versat,</l>
    <l n="33">sed neque bella videt Graias neque monstra per urbes</l>
    <l n="34">ulla: Cleonaeo iam tempora clausus hiatu</l>
    <l n="35">Alcides, olim Lernae defensus ab angue                    </l>
    <l n="36">Arcas et ambobus iam cornua fracta iuvencis.</l>
    <l n="37">ira maris vastique placent discrimina ponti.</l>
    <l n="38">tum iuvenem tranquilla tuens nec fronte timendus</l>
    <l n="39">occupat et fictis dat vultum et pondera dictis.</l>
    <l n="40">'hanc mihi militiam, veterum quae pulchrior actis,                    </l>
    <l n="41">adnue daque animum. nostri de sanguine Phrixus</l>
    <l n="42">Cretheos ut patrias audis effugerit aras.</l>
    <l n="43">hunc ferus Aeetes, Scythiam Phasinque rigentem</l>
    <l n="44">qui colit--heu magni Solis pudor!--, hospita vina</l>
    <l n="45">inter et attonitae mactat sollemnia mensae                    </l>
    <l n="46">nil nostri divumque memor. non nuntia tantum</l>
    <l n="47">fama refert: ipsum iuvenem tam saeva gementem,</l>
    <l n="48">ipsum ego, cum serus fessos sopor alligat artus,</l>
    <l n="49">aspicio, lacera adsiduis namque illius umbra</l>
    <l n="50">questibus et magni numen maris excitat Helle.                    </l>
    <l n="51">si mihi quae quondam vires, et pendere poenas</l>
    <l n="52">Colchida iam et regis caput hic atque arma videres.</l>
    <l n="53">olim annis ille ardor hebet necdum mea proles</l>
    <l n="54">imperio et belli rebus matura marique.</l>
    <l n="55">tu, cui iam curaeque vigent animique viriles,                    </l>
    <l n="56">i, decus, et pecoris Nephelaei vellera Graio</l>
    <l n="57">redde tholo ac tantis temet dignare periclis!'</l>
    <l n="58">talibus hortatur iuvenem propiorque iubenti</l>
    <l n="59">conticuit certus Scythico concurrere ponto</l>
    <l n="60">Cyaneas tantoque silet possessa dracone                    </l>
    <l n="61">vellera, multifidas regis quem filia linguas</l>
    <l n="62">vibrantem ex adytis cantu dapibusque vocabat</l>
    <l n="63">et dabat externo liventia mella veneno. </l>
    <l n="64">Mox taciti patuere doli nec vellera curae</l>
    <l n="65">esse viro, sed sese odiis immania cogi                    </l>
    <l n="66">in freta. qua iussos sectatur quaerere Colchos</l>
    <l n="67">arte queat: nunc aerii plantaria vellet</l>
    <l n="68">Perseos aut currus et quos frenasse dracones</l>
    <l n="69">creditus, ignaras Cereris qui vomere terras</l>
    <l n="70">imbuit et flava quercum damnavit arista.                    </l>
    <l n="71">heu quid agat? populumne levem veterique tyranno</l>
    <l n="72">infensum atque olim miserantes Aesona patres</l>
    <l n="73">advocet an socia Iunone et Pallade fretus</l>
    <l n="74">armisona speret magis et freta iussa capessat,</l>
    <l n="75">siqua operis tanti domito consurgere ponto                    </l>
    <l n="76">fama queat. tu sola animos mentemque peruris,</l>
    <l n="77">Gloria, te viridem videt immunemque senectae</l>
    <l n="78">Phasidis in ripa stantem iuvenesque vocantem.</l>
    <l n="79">tandem animi incertum confusaque pectora firmat</l>
    <l n="80">religio tendensque pias ad sidera palmas                    </l>
    <l n="81">'omnipotens regina,' inquit, 'quam, turbidus atro</l>
    <l n="82">aethere caeruleum quateret cum Iuppiter imbrem,</l>
    <l n="83">ipse ego praecipiti tumidum per Enipea nimbo</l>
    <l n="84">in campos et tuta tuli nec credere quivi</l>
    <l n="85">ante deam quam te tonitru nutuque reposci                    </l>
    <l n="86">coniugis et subita raptam formidine vidi,</l>
    <l n="87">da Scythiam Phasinque mihi tuque, innuba Pallas,</l>
    <l n="88">eripe me! vestris egomet tunc vellera templis</l>
    <l n="89">illa dabo, dabit auratis et cornibus igni</l>
    <l n="90">colla pater niveique greges altaria cingent?'                    </l>
    <l n="91">Accepere deae celerique per aethera lapsu</l>
    <l n="92">diversas petiere vias: in moenia pernix</l>
    <l n="93">Thespiaca ad carum Tritonia devolat Argum.</l>
    <l n="94">moliri hunc puppem iubet et demittere ferro</l>
    <l n="95">robora Peliacas et iam comes exit in umbras.                    </l>
    <l n="96">at Iuno Argolicas pariter Macetumque per urbes</l>
    <l n="97">spargit inexpertos temptare parentibus Austros</l>
    <l n="98">Aesoniden, iam stare ratem remisque superbam</l>
    <l n="99">poscere quos revehat rebusque in saecula tollat. </l>
    <l n="100">Omnis avet quae iam bellis spectataque fama                    </l>
    <l n="101">turba ducum primae seu quos in flore iuventae</l>
    <l n="102">temptamenta tenent necdum data copia rerum.</l>
    <l n="103">at quibus arvorum studiumque insontis aratri,</l>
    <l n="104">hos stimulant magnaque ratem per lustra viasque</l>
    <l n="105">iussi laude canunt manifesto in lumine Fauni                    </l>
    <l n="106">silvarumque deae atque elatis cornibus Amnes. </l>
    <l n="107">Protinus Inachiis ultro Tirynthius Argis</l>
    <l n="108">advolat, Arcadio cuius flammata veneno</l>
    <l n="109">tela puer facilesque umeris gaudentibus arcus</l>
    <l n="110">gestat Hylas; velit ille quidem, sed dextera nondum                    </l>
    <l n="111">par oneri clavaeque capax. quos talibus amens</l>
    <l n="112">insequitur solitosque novat Saturnia questus:</l>
    <l n="113">'o utinam Graiae rueret non omne iuventae</l>
    <l n="114">in nova fata decus nostrique Eurystheos haec nunc</l>
    <l n="115">iussa forent. imbrem et tenebras saevumque tridentem                    </l>
    <l n="116">iamiam ego et inviti torsissem coniugis ignem.</l>
    <l n="117">nunc quoque nec socium nostrae columenve carinae</l>
    <l n="118">esse velim Herculeis nec me umquam fidere fas sit</l>
    <l n="119">auxiliis comiti et tantum debere superbo.'</l>
    <l n="120">dixit et Haemonias oculos detorquet ad undas.                    </l>
    <l n="121">Fervere cuncta virum coetu, simul undique cernit</l>
    <l n="122">delatum nemus et docta resonare bipenni</l>
    <l n="123">litora. iam pinus gracili dissolvere lamna</l>
    <l n="124">Thespiaden iungique latus lentoque sequaces</l>
    <l n="125">molliri videt igne trabes remisque paratis                    </l>
    <l n="126">Pallada velifero quaerentem bracchia malo.</l>
    <l n="127">constitit ut longo moles non pervia ponto,</l>
    <l n="128">puppis et ut tenues subiere latentia cerae</l>
    <l n="129">lumina, picturae varios super addit honores.</l>
    <l n="130">hic sperata . . . . .  Tyrrheni tergore piscis                    </l>
    <l n="131">Peleos in thalamos vehitur Thetis; aequora delphin</l>
    <l n="132">corripit, ipsa sedet deiecta in lumina palla</l>
    <l n="133">nec Iove maiorem nasci suspirat Achillen.</l>
    <l n="134">hanc Panope Dotoque soror laetataque fluctu</l>
    <l n="135">prosequitur nudis pariter Galatea lacertis                    </l>
    <l n="136">antra petens; Siculo revocat de litore Cyclops.</l>
    <l n="137">contra ignis viridique torus de fronde dapesque</l>
    <l n="138">vinaque et aequoreos inter cum coniuge divos</l>
    <l n="139">Aeacides pulsatque chelyn post pocula Chiron.</l>
    <l n="140">parte alia Pholoe multoque insanus Iaccho                    </l>
    <l n="141">Rhoecus et Atracia subitae de virgine pugnae.</l>
    <l n="142">crateres mensaeque volant araeque deorum</l>
    <l n="143">poculaque, insignis veterum labor. optimus hasta</l>
    <l n="144">hic Peleus, hic ense furens agnoscitur Aeson.</l>
    <l n="145">fert gravis invito victorem Nestora tergo                    </l>
    <l n="146">Monychus, ardenti peragit Clanis Actora quercu.</l>
    <l n="147">nigro Nessus equo fugit adclinisque tapetis</l>
    <l n="148">in mediis vacuo condit caput Hippasus auro. </l>
    <l n="149">Haec quamquam miranda viris stupet Aesone natus,</l>
    <l n="150">at secum: 'heu miseros nostrum natosque patresque!                    </l>
    <l n="151">hacine nos animae faciles rate nubila contra</l>
    <l n="152">mittimur? in solum nunc saeviet Aesona pontus?</l>
    <l n="153">non iuvenem in casus eademque pericula Acastum</l>
    <l n="154">abripiam? invisae Pelias freta tuta carinae</l>
    <l n="155">optet et exoret nostris cum matribus undas.'                    </l>
    <l n="156">Talia conanti laevum Iovis armiger aethra</l>
    <l n="157">advenit et validis fixam gerit unguibus agnam.</l>
    <l n="158">at procul e stabulis trepidi clamore sequuntur</l>
    <l n="159">pastores fremitusque canum; citus occupat auras</l>
    <l n="160">raptor et Aegaei super effugit alta profundi.                    </l>
    <l n="161">accipit augurium Aesonides laetusque superbi</l>
    <l n="162">tecta petit Peliae. prior huic tum regia proles</l>
    <l n="163">advolat amplexus fraternaque pectora iungens.</l>
    <l n="164">ductor ait: 'non degeneres, ut reris, Acaste,</l>
    <l n="165">venimus ad questus: socium te iungere coeptis                    </l>
    <l n="166">est animus neque enim Telamon aut Canthus et Idas</l>
    <l n="167">Tyndareusque puer mihi vellere dignior Helles.</l>
    <l n="168">o quantum terrae, quantum cognoscere caeli</l>
    <l n="169">permissum est, pelagus quantos aperimus in usus!</l>
    <l n="170">nunc forsan grave reris opus, sed laeta recurret                    </l>
    <l n="171">cum ratis et caram cum iam mihi reddet Iolcon,</l>
    <l n="172">quis pudor heu nostros tibi tunc audire labores,</l>
    <l n="173">quae referam visas tua per suspiria gentes!' </l>
    <l n="174">Nec passus rex plura virum 'sat multa parato</l>
    <l n="175">in quaecumque vocas. nec nos,' ait 'optime, segnes                    </l>
    <l n="176">credideris patriisve magis confidere regnis</l>
    <l n="177">quam tibi, si primos duce te virtutis honores</l>
    <l n="178">carpere, fraternae si des adcrescere famae.</l>
    <l n="179">quin ego, nequa metu nimio me cura parentis</l>
    <l n="180">impediat, fallam ignarum subitusque paratis                    </l>
    <l n="181">tunc adero, primas linquet cum puppis harenas.'</l>
    <l n="182">dixerat. ille animos promissaque talia laetus</l>
    <l n="183">accipit et gressus avidos ad litora vertit. </l>
    <l n="184">At ducis imperiis Minyae monituque frequentes</l>
    <l n="185">puppem umeris subeunt et tento poplite proni                    </l>
    <l n="186">decurrunt intrantque fretum; non clamor anhelis</l>
    <l n="187">nauticus aut blandus testudine defuit Orpheus.</l>
    <l n="188">tum laeti statuunt aras. tibi, rector aquarum,</l>
    <l n="189">summus honor, tibi caeruleis in litore vittis</l>
    <l n="190">et Zephyris Glaucoque bovem Thetidique iuvencam                    </l>
    <l n="191">deicit Ancaeus: non illo certior alter</l>
    <l n="192">pinguia letifera perfringere colla bipenni.</l>
    <l n="193">ipse ter aequoreo libans carchesia patri</l>
    <l n="194">sic ait Aesonides: 'o qui spumantia nutu</l>
    <l n="195">regna quatis terrasque salo complecteris omnes,                    </l>
    <l n="196">da veniam! scio me cunctis e gentibus unum</l>
    <l n="197">inlicitas temptare vias hiememque mereri:</l>
    <l n="198">sed non sponte feror nec nunc mihi iungere montes</l>
    <l n="199">mens ~tamen~ aut summo deposcere fulmen Olympo.</l>
    <l n="200">ne Peliae te vota trahant! ille aspera iussa                    </l>
    <l n="201">repperit et Colchos in me luctumque meorum.</l>
    <l n="202">illum ego--tu tantum non indignantibus undis</l>
    <l n="203">hoc caput accipias et pressam regibus alnum.'</l>
    <l n="204">sic fatus pingui cumulat libamine flammam. </l>
    <l n="205">Protulit ut crinem densis luctatus in extis                    </l>
    <l n="206">ignis et escendit salientia viscera tauri,</l>
    <l n="207">ecce sacer totusque dei per litora Mopsus</l>
    <l n="208">immanis visu vittamque comamque per auras</l>
    <l n="209">surgentem laurusque rotat. vox reddita tandem,</l>
    <l n="210">vox horrenda viris. tum facta silentia vati.                    </l>
    <l n="211">'heu quaenam aspicio? nostris modo concitus ausis</l>
    <l n="212">aequoreos vocat ecce deos Neptunus et ingens</l>
    <l n="213">concilium. fremere et legem defendere cuncti</l>
    <l n="214">hortantur. sic amplexus, sic pectora fratris,</l>
    <l n="215">Iuno, tene tuque o puppem ne desere, Pallas:                    </l>
    <l n="216">nunc patrui, nunc flecte minas! cessere ratemque</l>
    <l n="217">accepere mari. per quot discrimina rerum</l>
    <l n="218">expedior! subita cur pulcher harundine crines</l>
    <l n="219">velat Hylas? unde urna umeris niveosque per artus</l>
    <l n="220">caeruleae vestes? unde haec tibi vulnera, Pollux?                    </l>
    <l n="221">quantus io tumidis taurorum e naribus ignis!</l>
    <l n="222">tollunt se galeae sulcisque ex omnibus hastae</l>
    <l n="223">et iam iamque umeri. quem circum vellera Martem</l>
    <l n="224">aspicio? quaenam aligeris secat anguibus auras</l>
    <l n="225">caede madens? quos ense ferit? miser, eripe parvos,                    </l>
    <l n="226">Aesonide! cerno et thalamos ardere iugales!' </l>
    <l n="227">Iamdudum Minyas %    ambage ducemque</l>
    <l n="228">terrificat; sed enim contra Phoebeius Idmon</l>
    <l n="229">non pallore viris, non ullo horrore comarum</l>
    <l n="230">terribilis, plenus fatis Phoeboque quieto,                    </l>
    <l n="231">cui genitor tribuit monitu praenoscere divum</l>
    <l n="232">omina, seu flammas seu lubrica comminus exta</l>
    <l n="233">seu plenum certis interroget aera pinnis,</l>
    <l n="234">sic sociis Mopsoque canit: 'quantum augur Apollo</l>
    <l n="235">flammaque prima docet, praeduri plena laboris                    </l>
    <l n="236">cerno equidem, patiens sed quae ratis omnia vincet.</l>
    <l n="237">ingentes durate animae dulcesque parentum</l>
    <l n="238">tendite ad amplexus!' lacrimae cecidere canenti</l>
    <l n="239">quod sibi iam clausos invenit in ignibus Argos. </l>
    <l n="240">Vix ea fatus erat, iungit cum talia ductor                    </l>
    <l n="241">Aesonius: 'superum quando consulta videtis,</l>
    <l n="242">o socii, quantisque datur spes maxima coeptis,</l>
    <l n="243">vos quoque nunc vires animosque adferte paternos.</l>
    <l n="244">non mihi Thessalici pietas culpanda tyranni</l>
    <l n="245">suspective doli: deus haec, deus omine dextro                    </l>
    <l n="246">imperat; ipse suo voluit commercia mundo</l>
    <l n="247">Iuppiter et tantos hominum miscere labores.</l>
    <l n="248">ite, viri, mecum dubiisque evincite rebus</l>
    <l n="249">quae meminisse iuvet nostrisque nepotibus instent.</l>
    <l n="250">hanc vero, socii, venientem litore laeti                    </l>
    <l n="251">dulcibus adloquiis ludoque educite noctem!'</l>
    <l n="252">paretur. molli iuvenes funduntur in alga</l>
    <l n="253">conspicuusque toris Tirynthius. exta ministri</l>
    <l n="254">rapta simul veribus Cereremque dedere canistris. </l>
    <l n="255">Iamque aderat summo decurrens vertice Chiron                    </l>
    <l n="256">clamantemque patri procul ostendebat Achillen.</l>
    <l n="257">ut puer ad notas erectum Pelea voces</l>
    <l n="258">vidit et ingenti tendentem bracchia passu,</l>
    <l n="259">adsiluit caraque diu cervice pependit.</l>
    <l n="260">illum nec valido spumantia pocula Baccho                    </l>
    <l n="261">sollicitant veteri nec conspicienda metallo</l>
    <l n="262">signa tenent: stupet in ducibus magnumque sonantes</l>
    <l n="263">haurit et Herculeo fert comminus ora leoni.</l>
    <l n="264">laetus at impliciti Peleus rapit oscula nati</l>
    <l n="265">suspiciensque polum 'placido si currere fluctu                    </l>
    <l n="266">Pelea vultis' ait 'ventosque optare ferentes,</l>
    <l n="267">hoc, superi, servate caput! tu cetera, Chiron,</l>
    <l n="268">da mihi! te parvus lituos et bella loquentem</l>
    <l n="269">miretur; sub te puerilia tela magistro</l>
    <l n="270">venator ferat et nostram festinet ad hastam.'                    </l>
    <l n="271">omnibus inde viae calor additus; ire per altum</l>
    <l n="272">magna mente volunt. Phrixi promittitur absens</l>
    <l n="273">vellus et auratis Argo reditura corymbis. </l>
    <l n="274">Sol ruit et totum Minyis laetantibus undae</l>
    <l n="275">deduxere diem. sparguntur litore curvo                    </l>
    <l n="276">lumina nondum ullis terras monstrantia nautis.</l>
    <l n="277">Thracius hic noctem dulci testitudine vates</l>
    <l n="278">extrahit, ut steterit redimitus tempora vittis</l>
    <l n="279">Phrixus et iniustas contectus nubibus aras</l>
    <l n="280">fugerit Inoo linquens Athamanta Learcho;                    </l>
    <l n="281">aureus ut iuvenem miserantibus intulit undis</l>
    <l n="282">vector et adstrictis ut sedit cornibus Helle.</l>
    <l n="283">septem Aurora vias totidemque peregerat umbras</l>
    <l n="284">luna polo dirimique procul non aequore visa</l>
    <l n="285">coeperat a gemina discedere Sestos Abydo.                    </l>
    <l n="286">hic soror Aeoliden aevum mansura per omne</l>
    <l n="287">deserit, heu saevae nequiquam erepta novercae!</l>
    <l n="288">illa quidem fessis longe petit umida palmis</l>
    <l n="289">vellera, sed bibulas urgenti pondere vestes</l>
    <l n="290">unda trahit levique manus labuntur ab auro.                     </l>
    <l n="291">quis tibi, Phrixe, dolor, rapido cum concitus aestu</l>
    <l n="292">respiceres miserae clamantia virginis ora</l>
    <l n="293">extremasque manus sparsosque per aequora crines! </l>
    <l n="294">Iamque mero ludoque modus positique quietis</l>
    <l n="295">conticuere toris, solus quibus ordine fusis                    </l>
    <l n="296">impatiens somni ductor manet. hunc gravis Aeson</l>
    <l n="297">et pariter vigil Alcimede spectantque tenentque</l>
    <l n="298">pleni oculos. illis placidi sermonis Iason</l>
    <l n="299">suggerit adfatus turbataque pectora mulcet.</l>
    <l n="300">mox ubi victa gravi ceciderunt lumina somno                    </l>
    <l n="301">visa coronatae fulgens tutela carinae</l>
    <l n="302">vocibus his instare duci: 'Dodonida quercum</l>
    <l n="308">Chaoniique vides famulam Iovis. aequora tecum                    </l>
    <l n="303">ingredior nec fatidicis avellere silvis                    </l>
    <l n="304">me nisi promisso potuit Saturnia caelo.</l>
    <l n="305">tempus adest: age rumpe moras, dumque aequore toto</l>
    <l n="306">currimus incertus si nubila duxerit aether,</l>
    <l n="307">iam nunc mitte metus fidens superisque mihique.'</l>
    <l n="309">dixerat. ille pavens laeto quamquam omine divum                    </l>
    <l n="310">prosiluit stratis. Minyas simul obtulit omnes</l>
    <l n="311">alma novo crispans pelagus Tithonia Phoebo.</l>
    <l n="312">discurrunt transtris: hi celso cornua malo</l>
    <l n="313">expediunt, alii tonsas in marmore summo</l>
    <l n="314">praetemptant, prora funem legit Argus ab alta.</l>
    <l n="315">increscunt matrum gemitus et fortia languent                    </l>
    <l n="316">corda patrum, longis flentes amplexibus haerent.</l>
    <l n="317">vox tamen Alcimedes planctus supereminet omnis,</l>
    <l n="318">femineis tantum illa furens ululatibus obstat,</l>
    <l n="319">obruat Idaeam quantum tuba Martia buxum,</l>
    <l n="320">fatur et haec: 'nate indignos aditure labores,                    </l>
    <l n="321">dividimur nec ad hos animum componere casus</l>
    <l n="322">ante datum, sed bella tibi terrasque timebam.</l>
    <l n="323">vota aliis facienda deis. si fata reducunt</l>
    <l n="324">te mihi, si trepidis placabile matribus aequor,</l>
    <l n="325">possum equidem lucemque pati longumque timorem.                    </l>
    <l n="326">sin aliud fortuna parat, miserere parentum,</l>
    <l n="327">Mors bona, dum metus est nec adhuc dolor. ei mihi, Colchos</l>
    <l n="328">unde ego et avecti timuissem vellera Phrixi?</l>
    <l n="329">quos iam mente dies, quam saeva insomnia curis</l>
    <l n="330">prospicio! quotiens raucos ad litoris ictus                    </l>
    <l n="331">deficiam Scythicum metuens pontumque polumque</l>
    <l n="332">nec de te credam nostris ingrata serenis!</l>
    <l n="333">da, precor, amplexus haesuraque verba relinque</l>
    <l n="334">auribus et dulci iam nunc preme lumina dextra!'</l>
    <l n="335">talibus Alcimede maeret, sed fortior Aeson                    </l>
    <l n="336">attollens dictis animos: 'o si mihi sanguis</l>
    <l n="337">quantus erat cum signiferum cratera minantem</l>
    <l n="338">non leviore Pholum manus haec compescuit auro,</l>
    <l n="339">primus in aeratis posuissem puppibus arma</l>
    <l n="340">concussoque ratem gauderem tollere remo.                    </l>
    <l n="341">sed patriae valuere preces auditaque magnis</l>
    <l n="342">vota deis: video nostro tot in aequore reges</l>
    <l n="343">teque ducem. tales, tales ego ducere suetus</l>
    <l n="344">atque sequi. nunc ille dies--det Iuppiter oro--,</l>
    <l n="345">ille super quo te Scythici regisque marisque                     </l>
    <l n="346">victorem atque umeros ardentem vellere rapto</l>
    <l n="347">accipiam cedantque tuae mea facta iuventae.'</l>
    <l n="348">sic ait. ille suo conlapsam pectore matrem</l>
    <l n="349">sustinuit magnaque senem cervice recepit. </l>
    <l n="350">Et iam finis erat. Zephyrumque ratemque morantes                    </l>
    <l n="351">solverat amplexus tristi tuba tertia signo.</l>
    <l n="352">dant remo sua quisque viri, dant nomina transtris.</l>
    <l n="353">hinc laevum Telamon pelagus tenet, altior inde</l>
    <l n="354">occupat Alcides aliud mare, cetera pubes</l>
    <l n="355">dividitur. celer Asterion, quem matre cadentem                    </l>
    <l n="356">Peresius gemino fovit pater amne Cometes,</l>
    <l n="357">segnior Apidani vires ubi sentit Enipeus,</l>
    <l n="358">nititur, hinc Talaus fratrisque Leodocus urget</l>
    <l n="359">remo terga sui, quos nobile contulit Argos.</l>
    <l n="360">hinc quoque missus adest quamvis arcentibus Idmon                    </l>
    <l n="361">alitibus; sed turpe viro timuisse futura.</l>
    <l n="362">hic et Naubolides tortas consurgit in undas</l>
    <l n="363">Iphitus, hic patrium frangit Neptunius aequor,</l>
    <l n="364">qui tenet undisonam Psamathen semperque patentem</l>
    <l n="365">Taenaron, Euphemus, mollique a litore Pellae                    </l>
    <l n="366">Deucalion certus iaculis et comminus ense</l>
    <l n="367">nobilis Amphion, pariter quos edidit Hypso</l>
    <l n="368">nec potuit similes voluitve ediscere vultus.</l>
    <l n="369">tum valida Clymenus percusso pectore tonsa</l>
    <l n="370">frater et Iphiclus puppem trahit et face saeva                    </l>
    <l n="371">in tua mox Danaos acturus saxa, Caphereu,</l>
    <l n="372">Nauplius, et tortum non a Iove fulmen Oileus</l>
    <l n="373">qui gemet Euboicas nato stridente per undas</l>
    <l n="374">quique Erymanthei sudantem pondere monstri</l>
    <l n="375">Amphitryoniaden Tegeaeo limine Cepheus                    </l>
    <l n="376">iuvit et Amphidamas (at frater plenior actis</l>
    <l n="377">maluit Ancaeo vellus contingere Phrixi)</l>
    <l n="378">tectus et Eurytion servato colla capillo,</l>
    <l n="379">quem pater Aonias reducem tondebit ad aras.</l>
    <l n="380">te quoque Thessalicae, Nestor, rapit in freta puppis                    </l>
    <l n="381">fama, Mycenaeis olim qui candida velis</l>
    <l n="382">aequora nec stantes mirabere mille magistros.</l>
    <l n="403">nec Peleus fretus soceris et coniuge diva                    </l>
    <l n="404">defuit ac prora splendet tua cuspis ab alta,</l>
    <l n="405">Aeacide; tantum haec aliis excelsior hastis</l>
    <l n="406">quantum Peliacas in vertice vicerat ornos.</l>
    <l n="407">linquit et Actorides natum Chironis in antro,</l>
    <l n="408">ut socius caro pariter meditetur Achilli</l>
    <l n="409">fila lyrae pariterque leves puer incitet hastas.</l>
    <l n="410">[discat eques placidi conscendere terga magistri]                    </l>
    <l n="383">hic vates Phoebique fides non vana parentis                    </l>
    <l n="384">Mopsus, puniceo cui circumfusa cothurno</l>
    <l n="385">palla imos ferit alba pedes vittataque frontem</l>
    <l n="386">cassis et in summo laurus Peneia cono.</l>
    <l n="387">quin etiam Herculeo consurgit ab ordine Tydeus</l>
    <l n="388">Nelidesque Periclymenus, quem parva Methone</l>
    <l n="389">et levis Elis equis et fluctibus obvius Aulon</l>
    <l n="390">caestibus adversos viderunt frangere vultus.                     </l>
    <l n="391">tu quoque Phrixeos remo, Poeantie, Colchos</l>
    <l n="392">bis Lemnon visure petis, nunc cuspide patris</l>
    <l n="393">inclitus, Herculeas olim moture sagittas.</l>
    <l n="394">proximus hinc Butes Actaeis dives ab oris;</l>
    <l n="395">innumeras nam claudit apes longaque superbus                    </l>
    <l n="396">fuscat nube diem dum plenas nectare cellas</l>
    <l n="397">pandit et in dulcem reges dimittit Hymetton.</l>
    <l n="398">insequeris casusque tuos expressa, Phalere,</l>
    <l n="399">arma geris laeva; nam lapsus ab arbore parvum</l>
    <l n="400">ter quater ardenti tergo circumvenit anguis,                    </l>
    <l n="401">stat procul intendens dubium pater anxius arcum.</l>
    <l n="402">tum caelata metus alios gerit arma Eribotes</l>
    <l n="411">et quem fama genus non est decepta Lyaei                    </l>
    <l n="412">Phlias immissus patrios de vertice crines.</l>
    <l n="413">nec timet Ancaeum genetrix committere ponto,</l>
    <l n="414">plena tulit quem rege maris. securus in aequor</l>
    <l n="415">haud minus Erginus proles Neptunia fertur,                    </l>
    <l n="416">qui maris insidias, clarae qui sidera noctis</l>
    <l n="417">norit et e clausis quem destinet Aeolus antris,</l>
    <l n="418">non metuat cui regna ratis, cui tradere caelum</l>
    <l n="419">adsidua Tiphys vultum lassatus ab Arcto.</l>
    <l n="420">taurea vulnifico portat celer aspera plumbo                    </l>
    <l n="421">terga Lacon, saltem in vacuos ut bracchia ventos</l>
    <l n="422">spargat et Oebalium Pagaseia puppis alumnum</l>
    <l n="423">spectet securo celebrantem litora ludo,</l>
    <l n="424">oraque Thessalico melior contundere freno</l>
    <l n="425">vectorem pavidae Castor dum quaereret Helles                    </l>
    <l n="426">passus Amyclaea pinguescere Cyllaron herba.</l>
    <l n="427">illis Taenario pariter tremit ignea fuco</l>
    <l n="428">purpura, quod gemina mater spectabile tela</l>
    <l n="429">duxit opus: bis Taygeton silvasque comantes</l>
    <l n="430">struxerat, Eurotan molli bis fuderat auro.                    </l>
    <l n="431">quemque suus sonipes niveo de stamine portat</l>
    <l n="432">et volat amborum patrius de pectore cycnus.</l>
    <l n="433">at tibi collectas solvit iam fibula vestes</l>
    <l n="434">ostenditque umeros fortes spatiumque superbi</l>
    <l n="435">pectoris Herculeis aequum, Meleagre, lacertis.                    </l>
    <l n="436">hic numerosa phalanx, proles Cyllenia: certus</l>
    <l n="437">Aethalides subitas nervo redeunte sagittas</l>
    <l n="438">cogere; tu medios gladio bonus ire per hostes,</l>
    <l n="439">Euryte; nec patrio Minyis ignobilis usu</l>
    <l n="440">nuntia verba ducis populis qui reddit Echion.                    </l>
    <l n="441">sed non, Iphi, tuis Argo reditura lacertis</l>
    <l n="442">heu cinerem Scythica te maesta relinquet harena</l>
    <l n="443">cessantemque tuo lugebit in ordine remum.</l>
    <l n="444">te quoque dant campi tanto pastore Pheraei</l>
    <l n="445">felices, Admete, tuis nam pendet in arvis                    </l>
    <l n="446">Delius ingrato Steropen quod fuderat arcu.</l>
    <l n="447">a quotiens famulo notis soror obvia silvis</l>
    <l n="448">flevit ubi Ossaeae captaret frigora quercus</l>
    <l n="449">perderet et pingui miseros Boebeide crines!</l>
    <l n="450">insurgit transtris et remo Nerea versat                    </l>
    <l n="451">Canthus, in Aeaeo volvet quem barbara cuspis</l>
    <l n="452">pulvere; at interea clari decus adiacet orbis</l>
    <l n="453">quem genitor gestabat Abas--secat aurea fluctu</l>
    <l n="454">tegmina Chalcidicas fugiens Euripus harenas</l>
    <l n="455">celsaque semiferum contorquens frena luporum                    </l>
    <l n="456">surgis ab ostrifero medius, Neptune, Geraesto.</l>
    <l n="457">et tibi Palladia pinu, Polypheme, revecto</l>
    <l n="458">ante urbem ardentis restat deprendere patris</l>
    <l n="459">reliquias, multum famulis pia iusta moratis</l>
    <l n="460">si venias. breviore petit iam caerula remo                    </l>
    <l n="461">occupat et longe sua transtra novissimus Idas.</l>
    <l n="462">at frater magnos Lynceus servatur in usus,</l>
    <l n="463">quem tulit Arene, possit qui rumpere terras</l>
    <l n="464">et Styga transmisso tacitam deprendere visu.</l>
    <l n="465">fluctibus e mediis terras dabit ille magistro                    </l>
    <l n="466">et dabit astra rati cumque aethera Iuppiter umbra</l>
    <l n="467">perdiderit solus transibit nubila Lynceus.</l>
    <l n="468">quin et Cecropiae proles vacat Orithyiae</l>
    <l n="469">temperet ut tremulos Zetes fraterque ceruchos.</l>
    <l n="470">nec vero Odrysius transtris impenditur Orpheus                    </l>
    <l n="471">aut pontum remo subigit, sed carmine tonsas</l>
    <l n="472">ire docet summo passim ne gurgite pugnent.</l>
    <l n="473">donat et Iphiclo pelagus iuvenumque labores</l>
    <l n="474">Aesonides, fessum Phylace quem miserat aevo</l>
    <l n="475">non iam operum in partem, monitus sed tradat ut acres                    </l>
    <l n="476">magnorumque viros qui laudibus urat avorum.</l>
    <l n="477">Arge, tuae tibi cura ratis, te moenia doctum</l>
    <l n="478">Thespia Palladio dant munere; sors tibi nequa</l>
    <l n="479">parte trahat tacitum puppis mare fissaque fluctu</l>
    <l n="480">vel pice vel molli conducere vulnera cera.                    </l>
    <l n="481">pervigil Arcadio Tiphys pendebat ab astro</l>
    <l n="482">Hagniades, felix stellis qui segnibus usum</l>
    <l n="483">et dedit aequoreos caelo duce tendere cursus. </l>
    <l n="484">Ecce per obliqui rapidum compendia montis</l>
    <l n="485">ductor ovans laetusque dolis agnoscit Acastum                    </l>
    <l n="486">horrentem iaculis et parmae luce coruscum.</l>
    <l n="487">ille ubi se mediae per scuta virosque carinae</l>
    <l n="488">intulit, ardenti Aesonides retinacula ferro</l>
    <l n="489">abscidit. haud aliter saltus vastataque pernix</l>
    <l n="490">venator cum lustra fugit dominoque timentem                    </l>
    <l n="491">urget equum teneras compressus pectore tigres</l>
    <l n="492">quas astu rapuit pavido, dum saeva relictis</l>
    <l n="493">mater in adverso catulis venatur Amano.</l>
    <l n="494">it pariter propulsa ratis. stant litore matres</l>
    <l n="495">claraque vela oculis percussaque sole sequuntur                    </l>
    <l n="496">scuta virum, donec iam celsior arbore pontus</l>
    <l n="497">immensusque ratem spectantibus abstulit aer. </l>
    <l n="498">Siderea tunc arce pater pulcherrima Graium</l>
    <l n="499">coepta tuens tantamque operis consurgere molem</l>
    <l n="500">laetatur; patrii neque enim probat otia regni.                    </l>
    <l n="501">una omnes gaudent superi venturaque mundo</l>
    <l n="502">tempora quaeque vias cernunt sibi crescere Parcae.</l>
    <l n="503">sed non et Scythici genitor discrimine nati</l>
    <l n="504">intrepidus tales fundit Sol pectore voces:</l>
    <l n="505">'summe sator, cui nostra dies volventibus annis                    </l>
    <l n="506">tot peragit reficitque vices, tuane ista voluntas</l>
    <l n="507">Graiaque nunc undis duce te nutuque secundo</l>
    <l n="508">it ratis? an meritos fas est mihi rumpere questus?</l>
    <l n="509">hoc metuens et nequa foret manus invida nato</l>
    <l n="510">non mediae telluris opes, non improba legi                    </l>
    <l n="511">divitis arva plagae (teneant uberrima Teucer</l>
    <l n="512">et Libys et vestri Pelopis domus): horrida saevo</l>
    <l n="513">quae premis arva gelu strictosque insedimus amnes.</l>
    <l n="514">cederet his etiam et sese sine honore referret</l>
    <l n="515">ulterius, sed nube rigens ac nescia rerum                    </l>
    <l n="516">stat super et nostros iam zona reverberat ignes.</l>
    <l n="517">quid regio immanis, quid barbarus amnibus ullis</l>
    <l n="518">Phasis et aversis proles mea gentibus obstat?</l>
    <l n="519">quid Minyae meruere queri? num vellere Graio</l>
    <l n="520">vi potitur? profugo quin agmina iungere Phrixo                    </l>
    <l n="521">abnuit, Inoas ultor nec venit ad aras,</l>
    <l n="522">imperii sed parte virum nataeque moratus</l>
    <l n="523">coniugio videt e Graia nunc stirpe nepotes</l>
    <l n="524">et generos vocat et iunctas sibi sanguine terras.</l>
    <l n="525">flecte ratem motusque, pater, nec vulnere nostro                    </l>
    <l n="526">aequora pande viris; veteris sat conscia luctus</l>
    <l n="527">silva Padi et viso flentes genitore sorores!'</l>
    <l n="528">adfremit his quassatque caput qui vellera dono</l>
    <l n="529">Bellipotens sibi fixa videt temptataque, contra</l>
    <l n="530">Pallas et amborum gemuit Saturnia questus.                    </l>
    <l n="531">Tum genitor: 'vetera haec nobis et condita pergunt</l>
    <l n="532">ordine cuncta suo rerumque a principe cursu</l>
    <l n="533">fixa manent; neque enim terris tum sanguis in ullis</l>
    <l n="534">noster erat cum fata darem, iustique facultas</l>
    <l n="535">hinc mihi cum varios struerem per saecula reges.                    </l>
    <l n="536">atque ego curarum repetam decreta mearum.</l>
    <l n="537">iam pridem regio quae virginis aequor ad Helles</l>
    <l n="538">et Tanai tenus immenso descendit ab Euro</l>
    <l n="539">undat equis floretque viris nec tollere contra</l>
    <l n="540">ulla pares animos nomenque capessere bellis                    </l>
    <l n="541">ausa manus. sic fata locos, sic ipse fovebam.</l>
    <l n="542">accelerat sed summa dies Asiamque labantem</l>
    <l n="543">linquimus et poscunt iam me sua tempora Grai.</l>
    <l n="544">inde meae quercus tripodesque animaeque parentum</l>
    <l n="545">hanc pelago misere manum. via facta per undas                    </l>
    <l n="546">perque hiemes, Bellona, tibi. nec vellera tantum</l>
    <l n="547">indignanda manent propiorque ex virgine rapta</l>
    <l n="548">ille dolor, sed--nulla magis sententia menti</l>
    <l n="549">fixa meae--veniet Phrygia iam pastor ab Ida,</l>
    <l n="550">qui gemitus irasque pares et mutua Grais                    </l>
    <l n="551">dona ferat. quae classe dehinc effusa procorum</l>
    <l n="552">bella, quot ad Troiae flentes hiberna Mycenas,</l>
    <l n="553">quot proceres natosque deum, quae robora cernes</l>
    <l n="554">oppetere et magnis Asiam concedere fatis!</l>
    <l n="555">hinc Danaum de fine sedet gentesque fovebo                    </l>
    <l n="556">mox alias. pateant montes silvaeque lacusque</l>
    <l n="557">cunctaque claustra maris, spes et metus omnibus esto.</l>
    <l n="558">arbiter ipse locos terrenaque summa movendo</l>
    <l n="559">experiar, quaenam populis longissima cunctis</l>
    <l n="560">regna velim linquamque datas ubi certus habenas.'                    </l>
    <l n="561">tunc oculos Aegaea refert ad caerula robur</l>
    <l n="562">Herculeum Ledaeque tuens genus atque ita fatur:</l>
    <l n="563">'tendite in astra, viri: me primum regia mundo</l>
    <l n="564">Iapeti post bella trucis Phlegraeque labores</l>
    <l n="565">imposuit; durum vobis iter et grave caeli                    </l>
    <l n="566">institui. sic ecce meus, sic orbe peracto</l>
    <l n="567">Liber et expertus remeavit Apollo.'</l>
    <l n="568">dixit et ingenti flammantem nubila sulco</l>
    <l n="569">direxit per inane facem, quae puppe propinqua</l>
    <l n="570">in bifidum discessit iter fratresque petivit                    </l>
    <l n="571">Tyndareos, placida et mediis in frontibus haesit</l>
    <l n="572">protinus amborum lumenque innoxia fundit</l>
    <l n="573">purpureum, miseris olim implorabile nautis. </l>
    <l n="574">Interea medio saevus permissa profundo</l>
    <l n="575">carbasa Pangaea Boreas speculatus ab arce                    </l>
    <l n="576">continuo Aeoliam Tyrrhenaque tendit ad antra</l>
    <l n="577">concitus. omne dei rapidis nemus ingemit alis,</l>
    <l n="578">strata Ceres motuque niger sub praepete pontus.</l>
    <l n="579">aequore Trinacrio refugique a parte Pelori</l>
    <l n="580">stat rupes horrenda fretis, quot in aethera surgit                    </l>
    <l n="581">molibus, infernas totidem demissa sub undas.</l>
    <l n="582">nec scopulos aut antra minor iuxta altera tellus</l>
    <l n="583">cernitur. illam Acamans habitat nudusque Pyracmon,</l>
    <l n="584">has nimbi ventique domos et naufraga servat</l>
    <l n="585">tempestas, hinc in terras latumque profundum                    </l>
    <l n="586">est iter, hinc olim soliti miscere polumque</l>
    <l n="587">infelixque fretum (neque enim tunc Aeolus illis</l>
    <l n="588">rector erat, Libya cum rumperet advena Calpen</l>
    <l n="589">Oceanus, cum flens Siculos Oenotria fines</l>
    <l n="590">perderet et mediis intrarent montibus undae),                    </l>
    <l n="591">intonuit donec pavidis ex aethere ventis</l>
    <l n="592">Omnipotens regemque dedit, quem iussa vereri</l>
    <l n="593">saeva cohors; vix monte chalybs iterataque muris</l>
    <l n="594">saxa domant Euros. cum iam cohibere frementum</l>
    <l n="595">ora nequit, rex tunc aditus et claustra refringit                    </l>
    <l n="596">ipse volens placatque data fera murmura porta.</l>
    <l n="597">nuntius hunc solio Boreas proturbat ab alto.</l>
    <l n="598">'Pangaea quod ab arce nefas,' ait, 'Aeole, vidi!</l>
    <l n="599">Graia novam ferro molem commenta iuventus</l>
    <l n="600">pergit et ingenti gaudens domat aequora velo.                    </l>
    <l n="601">nec mihi libertas imis freta tollere harenis</l>
    <l n="602">qualis eram nondum vinclis et carcere clausus.</l>
    <l n="603">hinc animi structaeque viris fiducia puppis,</l>
    <l n="604">quod Borean sub rege vident. da mergere Graios</l>
    <l n="605">insanamque ratem! nil me mea pignora tangunt.                    </l>
    <l n="606">tantum hominum compesce minas dum litora iuxta</l>
    <l n="607">Thessala necdum aliae viderunt carbasa terrae.' </l>
    <l n="608">Dixerat, at cuncti fremere intus et aequora venti</l>
    <l n="609">poscere. tum validam contorto turbine portam</l>
    <l n="610">impulit Hippotades, fundunt se carcere laeti                    </l>
    <l n="611">Thraces equi Zephyrusque et nocti concolor alas</l>
    <l n="612">nimborum cum prole Notus crinemque procellis</l>
    <l n="613">hispidus et multa flavus caput Eurus harena.</l>
    <l n="614">induxere hiemem raucoque ad litora tractu</l>
    <l n="615">unanimi freta curva ferunt. nec sola Tridentis                    </l>
    <l n="616">regna movent, vasto pariter ruit igneus aether</l>
    <l n="617">cum tonitru piceoque premit nox omnia caelo.</l>
    <l n="618">excussi manibus remi conversaque frontem</l>
    <l n="619">puppis in obliquum resonos latus accipit ictus,</l>
    <l n="620">vela super tremulum subitus volitantia malum                    </l>
    <l n="621">turbo rapit. qui tum Minyis trepidantibus horror</l>
    <l n="622">cum picei fulsere poli pavidamque coruscae</l>
    <l n="623">ante ratem cecidere faces antemnaque laevo</l>
    <l n="624">prona dehiscentem cornu cum sustulit undam.</l>
    <l n="625">non hiemem missosque putant consurgere ventos                    </l>
    <l n="626">ignari, sed tale fretum. tum murmure maesto:</l>
    <l n="627">'hoc erat inlicitas temerare rudentibus undas</l>
    <l n="628">quod nostri timuere patres. vix litore puppem</l>
    <l n="629">solvimus et quanto fremitu se sustulit Aegon!</l>
    <l n="630">hocine Cyaneae concurrunt aequore cautes                    </l>
    <l n="631">tristius an miseris superest mare? linquite, terrae,</l>
    <l n="632">spem pelagi sacrosque iterum seponite fluctus!'</l>
    <l n="633">haec iterant segni flentes occumbere leto.</l>
    <l n="634">magnanimus spectat pharetras et inutile robur</l>
    <l n="635">Amphitryoniades. miscent suprema paventes                    </l>
    <l n="636">verba alii iunguntque manus atque ora fatigant</l>
    <l n="637">aspectu in misero ~tota~ cum protinus alnus</l>
    <l n="638">solvitur et vasto puppis mare sorbet hiatu.</l>
    <l n="639">illam huc atque illuc nunc torquens verberat Eurus,</l>
    <l n="640">nunc stridens Zephyris aufert Notus. undique fervent                    </l>
    <l n="641">aequora, cum subitus trifida Neptunus in hasta</l>
    <l n="642">caeruleum fundo caput extulit. 'hanc mihi Pallas</l>
    <l n="643">et soror hanc,' inquit, 'mulcens mea pectora fletu</l>
    <l n="644">abstulerint; veniant Phariae Tyriaeque carinae</l>
    <l n="645">permissumque putent. quotiens mox rapta videbo                    </l>
    <l n="646">vela notis plenasque aliis clamoribus undas!</l>
    <l n="647">non meus Orion aut saevus Pliade Taurus</l>
    <l n="648">mortis causa novae; miseris tu gentibus, Argo,</l>
    <l n="649">fata paras nec iam merito tibi, Tiphy, quietum</l>
    <l n="650">ulla parens volet Elysium manesque piorum.'                    </l>
    <l n="651">haec ait et pontum pater ac turbata reponit</l>
    <l n="652">litora depellitque Notos, quos caerulus horror</l>
    <l n="653">et madido gravis unda sinu longeque secutus</l>
    <l n="654">imber ad Aeoliae tendunt simul aequora portae.</l>
    <l n="655">emicuit reserata dies caelumque resolvit                    </l>
    <l n="656">arcus et in summos redierunt nubila montes.</l>
    <l n="657">iam placidis ratis exstat aquis, quam gurgite ab imo</l>
    <l n="658">et Thetis et magnis Nereus socer erigit ulnis.</l>
    <l n="659">ergo umeros ductor sacro velatur amictu</l>
    <l n="660">Aesoniamque capit pateram, quam munere gaudens                     </l>
    <l n="661">liquerat hospitio pharetrasque rependerat auro</l>
    <l n="662">Salmoneus, nondum ille furens, cum fingeret alti</l>
    <l n="663">quadrifida trabe tela Iovis contraque ruenti</l>
    <l n="664">aut Athon aut Rhodopen maestae nemora ardua Pisae</l>
    <l n="665">aemulus et miseros ipse ureret Elidis agros.                    </l>
    <l n="666">hac pelago libat latices et talibus infit:</l>
    <l n="667">'di, quibus undarum tempestatisque sonorae</l>
    <l n="668">imperium et magno penitus par regia caelo,</l>
    <l n="669">tuque, fretum divosque pater sortite biformes,</l>
    <l n="670">seu casus nox ista fuit seu, volvitur axis                    </l>
    <l n="671">ut superum, sic stare~t opus~ tollique vicissim</l>
    <l n="672">pontus habet seu te subitae nova puppis imago</l>
    <l n="673">armorumque hominumque truces consurgere in iras</l>
    <l n="674">impulit, haec luerim satis et tua numina, rector,</l>
    <l n="675">iam fuerint meliora mihi. da reddere terris                    </l>
    <l n="676">has animas patriaeque amplecti limina portae!</l>
    <l n="677">tum quocumque loco meritas tibi plurimus aras</l>
    <l n="678">pascet honos, quantusque rotis horrendus equisque</l>
    <l n="679">stas, pater, atque ingens utrimque fluentia Triton</l>
    <l n="680">frena tenet, tantus nostras condere per urbes.'                    </l>
    <l n="681">dixerat haec. oritur clamor dextraeque sequentum</l>
    <l n="682">verba ducis. sic cum stabulis et messibus ingens</l>
    <l n="683">ira deum et Calabri populator Sirius arvi</l>
    <l n="684">incubuit, coit agrestum manus anxia priscum</l>
    <l n="685">in nemus et miseris dictat pia vota sacerdos.                    </l>
    <l n="686">ecce autem molli Zephyros descendere lapsu</l>
    <l n="687">aspiciunt, volat immissis cava pinus habenis</l>
    <l n="688">infinditque salum et spumas vomit aere tridenti;</l>
    <l n="689">Tiphys agit tacitique sedent ad iussa ministri,</l>
    <l n="690">qualiter ad summi solium Iovis omnia circum                    </l>
    <l n="691">prona parata deo, ventique imbresque nivesque</l>
    <l n="692">fulguraque et tonitrus et adhuc in fontibus amnes. </l>
    <l n="693">At subitus curaque ducem metus acrior omni</l>
    <l n="694">mensque mali praesaga quatit, quod regis adortus</l>
    <l n="695">progeniem raptoque dolis crudelis Acasto                    </l>
    <l n="696">cetera nuda neci medioque in crimine patrem</l>
    <l n="697">liquerit ac nullis inopem vallaverit armis,</l>
    <l n="698">ipse procul nunc tuta tenens; ruat omnis in illos</l>
    <l n="699">quippe furor. nec vana pavet trepidatque futuris. </l>
    <l n="700">Saevit atrox Pelias inimicaque vertice ab alto                    </l>
    <l n="701">vela videt nec qua se ardens effundere possit.</l>
    <l n="702">nil animi, nil regna iuvant; fremit obice ponti</l>
    <l n="703">clausa cohors telisque salum facibusque coruscat.</l>
    <l n="704">haud secus, aerisona volucer cum Daedalus Ida</l>
    <l n="705">prosiluit iuxtaque comes brevioribus alis,                    </l>
    <l n="706">nube nova linquente domos Minoia frustra</l>
    <l n="707">infremuit manus et visu lassatur inani</l>
    <l n="708">omnis eques plenisque redit Gortyna pharetris.</l>
    <l n="709">quin etiam in thalamis primoque in limine Acasti</l>
    <l n="710">fusus humo iuvenis gressus et inania signa                    </l>
    <l n="711">ore premit sparsisque legens vestigia canis</l>
    <l n="712">'te quoque iam maesti forsan genitoris imago,</l>
    <l n="713">nate,' ait 'et luctus subeunt suspiria nostri</l>
    <l n="714">iamque dolos circumque trucis discrimina leti</l>
    <l n="715">mille vides. qua te, infelix, quibus insequar oris?                    </l>
    <l n="716">non Scythicas ferus ille domos nec ad ostia Ponti</l>
    <l n="717">tendit iter, falsae sed captum laudis amore</l>
    <l n="718">te, puer, in nostrae durus tormenta senectae</l>
    <l n="719">nunc lacerat. celsis an si freta puppibus essent</l>
    <l n="720">pervia, non ultro iuvenes classemque dedissem?                    </l>
    <l n="721">o domus, o freti nequiquam prole penates!'</l>
    <l n="722">dixit et extemplo furiis iraque minaci</l>
    <l n="723">terribilis: 'sunt hic etiam tua vulnera, praedo,</l>
    <l n="724">sunt lacrimae carusque parens!' simul aedibus altis</l>
    <l n="725">itque reditque fremens rerumque asperrima versat.                    </l>
    <l n="726">Bistonas ad meritos cum cornua saeva Thyoneus</l>
    <l n="727">torsit et infelix iam mille furoribus Haemus,</l>
    <l n="728">iam Rhodopes nemora alta gemunt, talem incita longis</l>
    <l n="729">porticibus coniunxque fugit natique Lycurgum. </l>
    <l n="730">Tartareo tum sacra Iovi Stygiisque ferebat                    </l>
    <l n="731">manibus Alcimede tanto super anxia nato,</l>
    <l n="732">siquid ab excitis melius praenosceret umbris.</l>
    <l n="733">ipsum etiam curisque parem talesque prementem</l>
    <l n="734">corde metus ducit, facilem tamen, Aesona coniunx.</l>
    <l n="735">in scrobibus cruor et largus Phlegethontis operti                    </l>
    <l n="736">stagnat honos saevoque vocat grandaeva tumultu</l>
    <l n="737">Thessalis exanimes atavos magnaeque nepotem</l>
    <l n="738">Pleiones. et iam tenues ad carmina vultus</l>
    <l n="739">extulerat maestosque tuens natumque nurumque</l>
    <l n="740">talia libato pandebat sanguine Cretheus:                    </l>
    <l n="741">'mitte metus, volat ille mari, quantumque propinquat</l>
    <l n="742">iam magis atque magis variis stupet Aea deorum</l>
    <l n="743">prodigiis quatiuntque truces oracula Colchos.</l>
    <l n="744">heu quibus ingreditur fatis, qui gentibus horror</l>
    <l n="745">pergit! mox Scythiae spoliis nuribusque superbus                    </l>
    <l n="746">adveniet--cuperem ipse graves tum rumpere terras--,</l>
    <l n="747">sed tibi triste nefas fraternaque turbidus arma</l>
    <l n="748">rex parat et saevas irarum concipit ignes.</l>
    <l n="749">quin rapis hinc animam et famulos citus effugis artus?</l>
    <l n="750">i, meus es, iam te in lucos pia turba silentum                    </l>
    <l n="751">secretisque ciet volitans pater Aeolus arvis.' </l>
    <l n="752">Horruit interea famulum clamore supremo</l>
    <l n="753">maesta domus, regemque fragor per moenia differt</l>
    <l n="754">mille ciere manus et iam dare iussa vocatis.</l>
    <l n="755">flagrantes aras vestemque nemusque sacerdos                    </l>
    <l n="756">praecipitat subitisque pavens circumspicit, Aeson</l>
    <l n="757">quid moveat. quam multa leo cunctatur in arta</l>
    <l n="758">mole virum rictuque genas et lumina pressit,</l>
    <l n="759">sic curae subiere ducem, ferrumne capessat</l>
    <l n="760">imbelle atque aevi senior gestamina primi                    </l>
    <l n="761">an patres regnique acuat mutabile vulgus.</l>
    <l n="762">contra effusa manus haerensque in pectore coniunx</l>
    <l n="763">'me quoque' ait 'casus comitem quicumque propinquat</l>
    <l n="764">accipies nec fata traham natumque videbo</l>
    <l n="765">te sine, sat caeli patiens, cum prima per altum                    </l>
    <l n="766">vela dedit, potui quae tantum ferre dolorem.'</l>
    <l n="767">talia per lacrimas. et iam circumspicit Aeson,</l>
    <l n="768">praeveniat quo fine minas, quae fata capessat</l>
    <l n="769">digna satis; magnos obitus natumque domumque</l>
    <l n="770">et genus Aeolium pugnataque poscere bella.                    </l>
    <l n="771">est etiam ante oculos aevum rudis altera proles,</l>
    <l n="772">ingentes animos et fortia discere facta</l>
    <l n="773">quem velit atque olim leti meminisse paterni.</l>
    <l n="774">ergo sacra novat. veteris sub nocte cupressi</l>
    <l n="775">sordidus et multa pallens ferrugine taurus                    </l>
    <l n="776">stabat adhuc, cui caeruleae per cornua vittae</l>
    <l n="777">et taxi frons hirta comis; ipse aeger anhelans</l>
    <l n="778">impatiensque loci visaque exterritus umbra.</l>
    <l n="779">hunc sibi praecipuum gentis de more nefandae</l>
    <l n="780">Thessalis in seros Ditis servaverat usus,                    </l>
    <l n="781">tergeminam cum placat eram Stygiasque supremo</l>
    <l n="782">obsecrat igne domos, iamiam exorabile retro</l>
    <l n="783">carmen agens; neque enim ante leves niger avehit umbras</l>
    <l n="784">portitor et cunctae primis stant faucibus Orci.</l>
    <l n="785">illum ubi terrifici superesse in tempore sacri                    </l>
    <l n="786">conspexit, statuit leto supremaque fatur</l>
    <l n="787">ipse manu tangens damnati cornua tauri:</l>
    <l n="788">'vos quibus imperium Iovis et non segne peractum</l>
    <l n="789">lucis iter, mihi conciliis, mihi cognita bellis</l>
    <l n="790">nomina magnorum fama sacrata nepotum                    </l>
    <l n="791">tuque, excite parens umbris, ut nostra videres</l>
    <l n="792">funera et oblitos superum paterere dolores,</l>
    <l n="793">da placidae mihi sedis iter meque hostia vestris</l>
    <l n="794">conciliet praemissa locis! tu, nuntia sontum</l>
    <l n="795">virgo Iovi, terras oculis quae prospicis aequis,                    </l>
    <l n="796">ultricesque deae Fasque et grandaeva Furorum</l>
    <l n="797">Poena parens, meritis regis succedite tectis</l>
    <l n="798">et saevas inferte faces! sacer effera raptet</l>
    <l n="799">corda pavor nec sola mei gravia adfore nati</l>
    <l n="800">arma ratemque putet. classes et Pontica signa                    </l>
    <l n="801">atque indignatos temerato litore reges</l>
    <l n="802">mente agitet semperque metu decurrat ad undas</l>
    <l n="803">arma ciens: mors sera viam temptataque claudat</l>
    <l n="804">effugia et nostras nequeat praecurrere diras,</l>
    <l n="805">sed reduces iam iamque viros auroque coruscum                    </l>
    <l n="806">cernat iter. stabo insultans et ovantia contra</l>
    <l n="807">ora manusque feram. tum vobis siquod inausum</l>
    <l n="808">arcanumque nefas et adhuc incognita leti</l>
    <l n="809">sors superest, date fallaci pudibunda senectae</l>
    <l n="810">exitia indecoresque obitus! non Marte nec armis                    </l>
    <l n="811">aut nati precor ille mei dignatus ut umquam</l>
    <l n="812">ense cadat; quae fida manus, quae cara suorum</l>
    <l n="813">diripiat laceretque senem nec membra sepulchro</l>
    <l n="814">contegat. haec noster de rege piacula sanguis</l>
    <l n="822">sumat et heu cunctae quas misit in aequora gentes!'                    </l>
    <l n="815">adstitit et nigro fumantia pocula tabo                    </l>
    <l n="816">contigit ipsa gravi Furiarum maxima dextra,</l>
    <l n="817">illi avide exceptum pateris hausere cruorem. </l>
    <l n="818">Fit fragor: inrumpunt sonitu, qui saeva ferebant</l>
    <l n="819">imperia et strictos iussis regalibus enses.</l>
    <l n="820">in media iam morte senes suffectaque leto                    </l>
    <l n="821">lumina et undanti revomentes veste cruorem</l>
    <l n="823">conspiciunt primoque rudem sub limine rerum                    </l>
    <l n="824">te, puer, et visa pallentem morte parentum</l>
    <l n="825">diripiunt adduntque tuis. procul horruit Aeson</l>
    <l n="826">excedens memoremque tulit sub nubibus umbram. </l>
    <l n="827">Cardine sub nostro rebusque abscisa supernis</l>
    <l n="828">Tartarei sedet aula patris. non illa ruenti</l>
    <l n="829">accessura polo, victam si volvere molem</l>
    <l n="830">ingenti placet ore Chaos, quod pondere fessam                    </l>
    <l n="831">materiem lapsumque queat consumere mundum.</l>
    <l n="832">hic geminae aeternum portae, quarum altera dura</l>
    <l n="833">semper lege patens populos regesque receptat,</l>
    <l n="834">ast aliam temptare nefas et tendere contra:</l>
    <l n="835">rara et sponte patet, siquando pectore ductor                    </l>
    <l n="836">vulnera nota gerens, galeis praefixa rotisque</l>
    <l n="837">cui domus aut studium mortales pellere curas,</l>
    <l n="838">culta fides, longe metus atque ignota cupido,</l>
    <l n="839">seu venit in vittis castaque in veste sacerdos.</l>
    <l n="840">quos omnes levibus plantis et lampada quassans                    </l>
    <l n="841">progenies Atlantis agit. lucet via late</l>
    <l n="842">igne dei, donec silvas et amoena piorum</l>
    <l n="843">deveniant camposque, ubi sol totumque per annum</l>
    <l n="844">durat aprica dies thiasique chorique virorum</l>
    <l n="845">carminaque et quorum populis iam nulla cupido.                    </l>
    <l n="846">has pater in sedes aeternaque moenia natum</l>
    <l n="847">inducitque nurum. tum porta quanta sinistra</l>
    <l n="848">poena docet maneat Pelian, quot limine monstra.</l>
    <l n="849">mirantur tantos strepitus turbamque ruentem</l>
    <l n="850">et loca et infernos almae virtutis honores.</l>
  </div>
  <div n="2">
    <l n="1">Interea scelerum luctusque ignarus Iason </l>
    <l n="2">alta secat. neque enim patrios cognoscere casus </l>
    <l n="3">Iuno sinit, mediis ardens ne flectat ab undis </l>
    <l n="4">ac temere in Pelian et adhuc obstantia regis </l>
    <l n="5">fata ruat placitosque deis ne deserat actus.                    </l>
    <l n="6">iamque fretis summas aequatum Pelion ornos </l>
    <l n="7">templaque Tisaeae mergunt obliqua Dianae, </l>
    <l n="8">iam Sciathos subsedit aquis, iam longa recessit </l>
    <l n="9">Sepias. attollit tondentes pabula Magnes </l>
    <l n="10">campus equos: vidisse putant Dolopeia busta                    </l>
    <l n="11">intrantemque Amyron curvas quaesita per oras </l>
    <l n="12">aequora, flumineo cuius redeuntia vento </l>
    <l n="13">vela legunt. remis insurgitur, inde salutant </l>
    <l n="14">Eurymenas. recipit velumque fretumque reversus </l>
    <l n="15">Auster et in nubem Minyis repetentibus altum                    </l>
    <l n="16">Ossa redit. metus ecce deum damnataque bello </l>
    <l n="17">Pallene circumque vident immania monstra</l>
    <l n="18">terrigenum caelo quondam adversata Gigantum, </l>
    <l n="19">quos scopulis trabibusque parens miserata iugisque </l>
    <l n="20">induit et versos exstruxit in aethera montes.                    </l>
    <l n="21">quisque suas in rupe minas pugnamque metusque </l>
    <l n="22">servat adhuc, quatit ipse hiemes et torquet ab alto </l>
    <l n="23">fulmina crebra pater, scopulis sed maximus illis </l>
    <l n="24">horror abest, Sicula pressus tellure Typhoeus. </l>
    <l n="25">hunc profugum et sacras revomentem pectore flammas,                    </l>
    <l n="26">ut memorant, prensum ipse comis Neptunus in altum </l>
    <l n="27">abstulit implicuitque vadis totiensque cruenta</l>
    <l n="28">mole resurgentem torquentemque anguibus undas </l>
    <l n="29">Sicanium dedit usque fretum cumque urbibus Aetnam </l>
    <l n="30">intulit ora premens. trux ille eiectat adesi                    </l>
    <l n="31">fundamenta iugi, pariter tunc omnis anhelat </l>
    <l n="32">Trinacria, iniectam fesso dum pectore molem </l>
    <l n="33">commovet experiens gemituque reponit inani.</l>
    <l n="34">Iamque Hyperionius metas maris urget Hiberi </l>
    <l n="35">currus et evectae prono laxantur habenae                    </l>
    <l n="36">aethere, cum palmas Tethys grandaeva sinusque </l>
    <l n="37">sustulit et rupto sonuit sacer aequore Titan. </l>
    <l n="38">auxerat hora metus, iam se vertentis Olympi </l>
    <l n="39">ut faciem raptosque simul montesque locosque </l>
    <l n="40">ex oculis circumque graves videre tenebras.                    </l>
    <l n="41">ipsa quies rerum mundique silentia terrent </l>
    <l n="42">astraque et effusis stellatus crinibus aether; </l>
    <l n="43">ac velut ignota captus regione viarum </l>
    <l n="44">noctivagum qui carpit iter non aure quiescit, </l>
    <l n="45">non oculis, noctisque metus niger auget utrimque                    </l>
    <l n="46">campus et occurrens umbris maioribus arbor, </l>
    <l n="47">haud aliter trepidare viri. sed pectora firmans </l>
    <l n="48">Hagniades 'non hanc' inquit 'sine numine pinum </l>
    <l n="49">derigimus nec me tantum Tritonia cursus </l>
    <l n="50">erudiit. saepe ipsa manu dignata carinam est.                    </l>
    <l n="51">an non experti, subitus cum luce fugata</l>
    <l n="52">horruit imbre dies? quantis, pro Iuppiter, Austris </l>
    <l n="53">restitimus, quanta quotiens et Pallados arte </l>
    <l n="54">in cassum decimae cecidit tumor arduus undae! </l>
    <l n="55">quin agite, o socii; micat immutabile caelum                    </l>
    <l n="56">puraque nec gravido surrexit Cynthia cornu </l>
    <l n="57">(nullus in ore rubor) certusque ad talia Titan </l>
    <l n="58">integer in fluctus et in uno decidit Euro. </l>
    <l n="59">adde quod in noctem venti veloque marique </l>
    <l n="60">incumbunt magis et tacitis ratis ocior horis.                    </l>
    <l n="61">atque adeo non illa sequi mihi sidera mens stat </l>
    <l n="62">quae delapsa polo reficit mare. tantus Orion </l>
    <l n="63">iam cadit, irato iam stridet in aequore Perseus: </l>
    <l n="64">sed mihi dux, vetitis qui numquam conditus undis </l>
    <l n="65">axe nitet, Serpens, septenosque implicat ignes.'                    </l>
    <l n="66">sic ait et certi memorat qui vultus Olympi </l>
    <l n="67">Pleiones Hyadumque locos, quo sidere vibret </l>
    <l n="68">Ensis et Actaeus niteat qua luce Bootes. </l>
    <l n="69">haec ubi dicta dedit, Cereris tum munere fessas </l>
    <l n="70">restituunt vires et parco corpora Baccho.                    </l>
    <l n="71">mox somno cessere, regunt sua sidera puppem.</l>
    <l n="72">Iamque sub Eoae dubios Atlantidis ignes </l>
    <l n="73">albet ager motisque truces ab ovilibus ursi </l>
    <l n="74">tuta domosque petunt, raras et litus in altum </l>
    <l n="75">mittit aves, cum primus equis erexit anhelis                    </l>
    <l n="76">Phoebus Athon mediasque diem dispersit in undas. </l>
    <l n="77">certatim remis agitur mare rostraque cursu </l>
    <l n="78">prima tremunt et iam summis Vulcania surgit </l>
    <l n="79">Lemnos aquis, tibi per varios defleta labores, </l>
    <l n="80">Ignipotens, nec te furiis et crimine matrum                    </l>
    <l n="81">terra fugat meritique piget meminisse prioris.</l>
    <l n="82">Tempore quo primum fremitus insurgere opertos </l>
    <l n="83">caelicolum et regni sensit novitate tumentes </l>
    <l n="84">Iuppiter aetheriae nec stare silentia pacis, </l>
    <l n="85">Iunonem volucri primam suspendit Olympo                    </l>
    <l n="86">horrendum chaos ostendens poenasque barathri. </l>
    <l n="87">mox etiam pavidae temptantem vincula matris </l>
    <l n="88">solvere praerupti Vulcanum vertice caeli </l>
    <l n="89">devolvit. ruit ille polo noctemque diemque </l>
    <l n="90">turbinis in morem, Lemni dum litore tandem                    </l>
    <l n="91">insonuit. vox inde repens ut perculit urbem, </l>
    <l n="92">adclinem scopulo inveniunt miserentque foventque </l>
    <l n="93">alternos aegro cunctantem poplite gressus. </l>
    <l n="94">hinc, reduci superas postquam pater adnuit arces, </l>
    <l n="95">Lemnos cara deo nec fama notior Aetne                    </l>
    <l n="96">aut Lipares domus. has epulas, haec templa peracta</l>
    <l n="97">aegide et horrifici formatis fulminis alis </l>
    <l n="98">laetus adit. contra Veneris stat frigida semper </l>
    <l n="99">ara loco, meritas postquam dea coniugis iras </l>
    <l n="100">horruit et tacitae Martem tenuere catenae.                    </l>
    <l n="101">quocirca struit illa nefas Lemnoque merenti </l>
    <l n="102">exitium furiale movet. neque enim alma videri </l>
    <l n="103">tantum: eadem tereti crinem subnectitur auro </l>
    <l n="104">sidereos diffusa sinus, eadem effera et ingens </l>
    <l n="105">et maculis suffecta genas pinumque sonantem                    </l>
    <l n="106">virginibus Stygiis nigramque simillima pallam.</l>
    <l n="107">Iamque dies aderat. Thracas qui fuderat armis </l>
    <l n="108">dux Lemni puppes tenui contexere canna</l>
    <l n="109">ausus et inducto cratem defendere tergo </l>
    <l n="110">laeta mari tum signa refert plenasque movebant                    </l>
    <l n="111">armentis nuribusque rates (et barbara vestis </l>
    <l n="112">et torques insigne loci). sonat aequore clamor </l>
    <l n="113">'o patria, o variis coniunx nunc anxia curis, </l>
    <l n="114">has agimus longi famulas tibi praemia belli.', </l>
    <l n="115">cum dea se piceo per sudum turbida nimbo                    </l>
    <l n="116">praecipitat Famamque vaga vestigat in umbra, </l>
    <l n="117">quam pater omnipotens digna atque indigna canentem </l>
    <l n="118">spargentemque metus placidis regionibus arcet </l>
    <l n="119">aetheris. illa fremens habitat sub nubibus imis, </l>
    <l n="120">non Erebi, non diva poli, terrasque fatigat                    </l>
    <l n="121">quas datur. audentem primi spernuntque foventque </l>
    <l n="122">mox omnes agit et motis quatit oppida linguis. </l>
    <l n="123">talem diva sibi scelerisque dolique ministram </l>
    <l n="124">quaerit avens. videt illa prior iamque advolat ultro </l>
    <l n="125">impatiens iamque ora parat, iam suscitat aures.                    </l>
    <l n="126">hanc super incendit Venus atque his vocibus implet: </l>
    <l n="127">'vade age et aequoream, virgo, delabere Lemnon </l>
    <l n="128">et cunctas mihi verte domos, praecurrere qualis </l>
    <l n="129">bella soles, cum mille tubas armataque campis </l>
    <l n="130">agmina et innumerum flatus cum fingis equorum.                    </l>
    <l n="131">adfore iam luxu turpique cupidine captos </l>
    <l n="132">fare viros carasque toris inducere Thressas. </l>
    <l n="133">haec tibi principia, hinc rabidas dolor undique matres </l>
    <l n="134">instimulet. mox ipsa adero ducamque paratas.'</l>
    <l n="135">Illa abit et mediam gaudens defertur in urbem                    </l>
    <l n="136">et primam Eurynomen ad proxima limina Codri </l>
    <l n="137">occupat exesam curis castumque cubile </l>
    <l n="138">servantem. manet illa viro famulasque fatigat </l>
    <l n="139">litoribus, tardi reputant quae tempora belli </l>
    <l n="140">ante torum et longo mulcent insomnia penso.                     </l>
    <l n="141">huic dea cum lacrimis et nota veste Neaerae </l>
    <l n="142">icta genas 'utinam non hic tibi nuntius essem, </l>
    <l n="143">o soror, aut nostros' inquit 'prius unda dolores </l>
    <l n="144">obruat, in tali quoniam tibi tempore coniunx </l>
    <l n="145">sic meritae, votis quem tu fletuque requiris,                    </l>
    <l n="146">heu furit et captae indigno famulatur amore. </l>
    <l n="147">iamque aderunt thalamisque tuis Threissa propinquat, </l>
    <l n="148">non forma, non arte colus, non laude pudoris </l>
    <l n="149">par tibi. nec magni proles praeclara Dorycli, </l>
    <l n="150">picta manus ustoque placet sed barbara mento.                    </l>
    <l n="151">ac tamen hos aliis forsan solabere casus </l>
    <l n="152">tu thalamis fatoque leges meliore penates. </l>
    <l n="153">me tua matris egens damnataque paelice proles </l>
    <l n="154">exanimat, quam iam miseros transversa tuentem </l>
    <l n="155">letalesque dapes infectaque pocula cerno.                    </l>
    <l n="156">scis simile ut flammis simus genus, adde cruentis </l>
    <l n="157">quod patrium saevire Dahis. iam lacte ferino, </l>
    <l n="158">iam veniet durata gelu. sed me quoque pulsam </l>
    <l n="159">fama viro nostrosque toros virgata tenebit </l>
    <l n="160">et plaustro derepta nurus.' sic fata querellas                    </l>
    <l n="161">abscidit et curis pavidam lacrimisque relinquit. </l>
    <l n="162">transit ad Iphinoen isdemque Amythaonis implet </l>
    <l n="163">Oleniique domum furiis, totam inde per urbem </l>
    <l n="164">personat ut cunctas agitent expellere Lemno, </l>
    <l n="165">ipsi urbem Thressaeque regant. dolor iraque surgit,                    </l>
    <l n="166">obvia quaeque eadem traditque auditque neque ulli </l>
    <l n="167">vana fides. tum voce deos, tum questibus implent, </l>
    <l n="168">oscula iamque toris atque oscula postibus ipsis </l>
    <l n="169">ingeminant lacrimisque iterum visuque morantur. </l>
    <l n="170">prosiliunt nec tecta virum thalamosque revisunt                    </l>
    <l n="171">amplius, adglomerant sese nudisque sub astris </l>
    <l n="172">condensae fletus acuunt ac dira precantur </l>
    <l n="173">coniugia et Stygias infanda ad foedera taedas.</l>
    <l n="174">Has inter medias Dryopes in imagine maestae </l>
    <l n="175">flet Venus et saevis ardens dea planctibus instat                    </l>
    <l n="176">primaque: 'Sarmaticas utinam fortuna dedisset </l>
    <l n="177">insedisse domos tristesque habitasse pruinas, </l>
    <l n="178">plaustra sequi vel iam patriae vidisse per ignes </l>
    <l n="179">culmen agi stragemque deum. nam cetera belli </l>
    <l n="180">perpetimur. mene ille novis, me destinat amens                    </l>
    <l n="181">servitiis? urbem aut fugiens natosque relinquam? </l>
    <l n="182">non prius ense manus raptoque armabimus igne </l>
    <l n="183">dumque silent ducuntque nova cum coniuge somnos, </l>
    <l n="184">magnum aliquid spirabit amor?' tunc ignea torquens </l>
    <l n="185">lumina praecipites excussit ab ubere natos.                    </l>
    <l n="186">ilicet arrectae mentes evictaque matrum </l>
    <l n="187">corda sacer Veneris gemitus rapit. aequora cunctae </l>
    <l n="188">prospiciunt simulantque choros delubraque festa</l>
    <l n="189">fronde tegunt laetaeque viris venientibus adsunt. </l>
    <l n="190">iamque domos mensasque petunt, discumbitur altis                    </l>
    <l n="191">porticibus, sua cuique furens infestaque coniunx </l>
    <l n="192">adiacet, inferni qualis sub nocte barathri </l>
    <l n="193">accubat attonitum Phlegyan et Thesea iuxta</l>
    <l n="194">Tisiphone saevasque dapes et pocula libat, </l>
    <l n="195">tormenti genus, et nigris amplectitur hydris.                    </l>
    <l n="196">Ipsa Venus quassans undantem turbine pinum </l>
    <l n="197">adglomerat tenebras pugnaeque accincta trementem </l>
    <l n="198">desilit in Lemnon. nimbis et luce fragosa</l>
    <l n="199">prosequitur polus et tonitru pater auget honoro. </l>
    <l n="200">inde novam pavidas vocem furibunda per auras                    </l>
    <l n="201">congeminat, qua primus Athos et pontus et ingens </l>
    <l n="202">Thraca palus pariterque toris exhorruit omnis </l>
    <l n="203">mater et adstricto riguerunt ubere nati. </l>
    <l n="204">accelerat Pavor et Geticis Discordia demens </l>
    <l n="205">e stabulis atraeque genis pallentibus Irae                    </l>
    <l n="206">et Dolus et Rabies et Leti maior imago </l>
    <l n="207">visa truces exserta manus, ut prima vocatu </l>
    <l n="208">intonuit signumque dedit Mavortia coniunx.</l>
    <l n="209">Hic aliud Venus et multo magis ipsa tremendum </l>
    <l n="210">orsa nefas gemitus fingit vocesque cadentum                    </l>
    <l n="211">inrupitque domos et singultantia gestans </l>
    <l n="212">ora manu taboque sinus perfusa recenti </l>
    <l n="213">arrectasque comas: 'meritos en prima revertor </l>
    <l n="214">ulta toros, premit ecce dies.' tum verbere victas </l>
    <l n="215">in thalamos agit et cunctantibus ingerit enses.                    </l>
    <l n="216">Unde ego tot scelerum facies, tot fata iacentum </l>
    <l n="217">exsequar? heu vatem monstris quibus intulit ordo, </l>
    <l n="218">quae se aperit series! o qui me vera canentem </l>
    <l n="219">sistat et hac nostras exsolvat imagine noctes!</l>
    <l n="220">Invadunt aditus et quondam cara suorum                    </l>
    <l n="221">corpora, pars ut erant dapibus vinoque soporos, </l>
    <l n="222">pars conferre manus etiam magnisque paratae </l>
    <l n="223">cum facibus quosdam insomnes et cuncta tuentes, </l>
    <l n="224">sed temptare fugam prohibetque capessere contra</l>
    <l n="225">arma metus, adeo ingentes inimica videri                    </l>
    <l n="226">diva dabat, notaque sonat vox coniuge maior; </l>
    <l n="227">tantum oculos pressere  . . . . .  velut agmina cernant </l>
    <l n="228">Eumenidum ferrumve super Bellona coruscet. </l>
    <l n="229">hoc soror, hoc coniunx propiorque hoc nata parensque </l>
    <l n="230">saeva valet prensosque toris mactatque trahitque                    </l>
    <l n="231">femineum genus, immanes quos sternere Bessi </l>
    <l n="232">nec Geticae potuere manus aut aequoris irae. </l>
    <l n="233">his cruor in thalamis et anhela in pectore fumant </l>
    <l n="234">vulnera seque toris misero luctamine trunci </l>
    <l n="235">devolvunt. diras aliae ad fastigia taedas                    </l>
    <l n="236">iniciunt adduntque domos. pars ignibus atris </l>
    <l n="237">effugiunt propere, sed dura in limine coniunx </l>
    <l n="238">obsidet et viso repetunt incendia ferro. </l>
    <l n="239">ast aliae Thressas labem causamque furorum </l>
    <l n="240">diripiunt: mixti gemitus clamorque precantum                    </l>
    <l n="241">barbarus ignotaeque implebant aethera voces.</l>
    <l n="242">Sed tibi nunc quae digna tuis ingentibus ausis </l>
    <l n="243">orsa feram, decus et patriae laus una ruentis, </l>
    <l n="244">Hypsipyle? non ulla meo te carmine dictam </l>
    <l n="245">abstulerint, durent Latiis modo saecula fastis                    </l>
    <l n="246">Iliacique lares tantique palatia regni. </l>
    <l n="247">inruerant actae pariter nataeque nurusque </l>
    <l n="248">totaque iam sparsis exarserat insula monstris; </l>
    <l n="249">illa pias armata manus 'fuge protinus urbem </l>
    <l n="250">meque, pater! non hostis,' ait 'non moenia laesi                    </l>
    <l n="251">Thraces habent; nostrum hoc facinus. ne quaere, quis auctor! </l>
    <l n="252">iam fuge, iam dubiae donum rape mentis et ensem </l>
    <l n="253">tu potius, miser, oro, tene!' tunc excipit artus </l>
    <l n="254">obnubitque caput tacitumque ad conscia Bacchi </l>
    <l n="255">templa rapit primoque manus a limine tendens                    </l>
    <l n="256">'exime nos sceleri, pater, et miserere piorum </l>
    <l n="257">rursus!' ait. tacita pavidum tunc sede locavit </l>
    <l n="258">sub pedibus dextraque dei. latet ille receptus </l>
    <l n="259">veste sacra. voces chorus et trieterica reddunt </l>
    <l n="260">aera sonum fixaeque fremunt in limine tigres.                    </l>
    <l n="261">regina ut roseis Auroram surgere bigis </l>
    <l n="262">vidit et insomni lassatas turbine tandem </l>
    <l n="263">conticuisse domos, stabilem quando optima facta</l>
    <l n="264">dant animum maiorque piis audacia coeptis, </l>
    <l n="265">serta patri iuvenisque comam vestesque Lyaei                    </l>
    <l n="266">induit et medium curru locat aeraque circum </l>
    <l n="267">tympanaque et plenas tacita formidine cistas. </l>
    <l n="268">ipsa sinus hederisque ligat famularibus artus </l>
    <l n="269">pampineamque quatit ventosis ictibus hastam, </l>
    <l n="270">respiciens teneat virides velatus habenas                    </l>
    <l n="271">ut pater, e nivea tumeant ut cornua mitra</l>
    <l n="272">et sacer ut Bacchum referat scyphus. impulit acri </l>
    <l n="273">tum validas stridore fores rapiturque per urbem </l>
    <l n="274">talia voce canens: 'linque o mihi caede madentem, </l>
    <l n="275">Bacche, domum! sine foedatum te funere pontus                    </l>
    <l n="276">expiet et referam lotos in templa dracones!' </l>
    <l n="277">sic medios egressa metus, facit ipse verendam </l>
    <l n="278">nam deus et flatu non inscia gliscit anhelo. </l>
    <l n="279">iamque senem tacitis saeva procul urbe remotum </l>
    <l n="280">occulerat silvis, ipsam sed conscius ausi                    </l>
    <l n="281">nocte dieque pavor fraudataque turbat Erinys. </l>
    <l n="282">non similes iam ferre choros (semel orgia fallunt) </l>
    <l n="283">audet, non paribus furiis accendere saltus, </l>
    <l n="284">et fuga diversas misero quaerenda per artes. </l>
    <l n="285">visa ratis saevae defecta laboribus undae                     </l>
    <l n="286">quam Thetidi longinqua dies Glaucoque repostam </l>
    <l n="287">solibus et canis urebat luna pruinis. </l>
    <l n="288">huc genitorem altae per opaca silentia noctis </l>
    <l n="289">praecipitem silvis rapit et sic maesta profatur: </l>
    <l n="290">'quam, genitor, patriam, quantas modo linquis inanes                    </l>
    <l n="291">pube domos! pro dira lues, pro noctis acerbae </l>
    <l n="292">exitium! talin possum te credere puppi, </l>
    <l n="293">care parens? possum tantis retinere periclis? </l>
    <l n="294">solvimus heu serum Furiis scelus. adnue votis, </l>
    <l n="295">diva, soporiferas quae nunc trahis aequore bigas!                    </l>
    <l n="296">non populos, non dite solum, non ulla parenti </l>
    <l n="297">regna peto: patria liceat decedere terra. </l>
    <l n="298">quando ego servato mediam genitore per urbem </l>
    <l n="299">laeta ferar? quando hic lacrimas planctusque videbo?' </l>
    <l n="300">dixerat. ille procul trunca fugit anxius alno                    </l>
    <l n="301">Taurorumque locos delubraque saeva Dianae </l>
    <l n="302">advenit. hic illum tristi, dea, praeficis arae </l>
    <l n="303">ense dato: mora nec terris tibi longa cruentis; </l>
    <l n="304">iam nemus Egeriae, iam te ciet altus ab Alba</l>
    <l n="305">Iuppiter et soli non mitis Aricia regi.                    </l>
    <l n="306">Arcem nata petit, quo iam manus horrida matrum </l>
    <l n="307">congruerat. rauco fremitu sedere parentum </l>
    <l n="308">natorumque locis vacuaeque in moenibus urbis </l>
    <l n="309">iura novant. donant solio sceptrisque paternis </l>
    <l n="310">ut meritam redeuntque piae sua praemia menti.                    </l>
    <l n="311">Ecce procul validis Lemnon tendentia remis </l>
    <l n="312">arma notant, rapitur subito regina tumultu </l>
    <l n="313">conciliumque vocat. non illis obvia tela</l>
    <l n="314">ferre nec infestos derat furor improbus ignes, </l>
    <l n="315">ni Veneris saevas fregisset Mulciber iras.                    </l>
    <l n="316">tunc etiam vates Phoebo dilecta Polyxo </l>
    <l n="317">(non patriam, non certa genus, sed maxima cete </l>
    <l n="318">Proteaque ambiguum Pharii se patris ab antris </l>
    <l n="319">huc rexisse vias iunctis super aequora phocis; </l>
    <l n="320">saepe imis se condit aquis cunctataque paulum                    </l>
    <l n="321">surgit ut auditas referens in gurgite voces) </l>
    <l n="322">'portum demus' ait ' . . .  haec, credite, puppis </l>
    <l n="323">advenit et levior Lemno deus aequore flexit </l>
    <l n="324">huc Minyas. Venus ipsa volens dat tempore iungi, </l>
    <l n="325">dum vires utero maternaque sufficit aetas.'                    </l>
    <l n="326">dicta placent portatque preces ad litora Grais </l>
    <l n="327">Iphinoe. nec turba nocens scelerisque recentis </l>
    <l n="328">signa movent tollitque loco Cytherea timorem. </l>
    <l n="329">protinus ingentem procerum dux nomine taurum </l>
    <l n="330">deicit, insuetis et iam pia munera templis                    </l>
    <l n="331">reddit et hac prima Veneris calet ara iuvenca.</l>
    <l n="332">Ventum erat ad rupem, cuius pendentia nigris </l>
    <l n="333">fumant saxa iugis coquiturque vaporibus aer. </l>
    <l n="334">substitit Aesonides atque hic regina precari </l>
    <l n="335">hortatur causasque docens 'haec antra videtis                    </l>
    <l n="336">Vulcanique' ait 'ecce domos: date vina precesque. </l>
    <l n="337">forsitan hoc factum taceat iam fulmen in antro; </l>
    <l n="338">nox dabit ipsa fidem, clausae cum murmura flammae, </l>
    <l n="339">hospes, et incussae sonitum mirabere massae.' </l>
    <l n="340">moenia tum viresque loci veteresque parentum                     </l>
    <l n="341">iactat opes. mediis famulae convivia tectis </l>
    <l n="342">expediunt, Tyrio vibrat torus igneus ostro. </l>
    <l n="343">stat maerens atavos reges regesque maritos </l>
    <l n="344">Thressa manus, quaecumque faces timuisse iugales </l>
    <l n="345">credita nec dominae sanctum tetigisse cubile.                    </l>
    <l n="346">iam medio Aesonides, iam se regina locavit, </l>
    <l n="347">post alii proceres. sacris dum vincitur extis </l>
    <l n="348">prima fames circum pateris it Bacchus et omnis </l>
    <l n="349">aula silet. dapibus coeptis mox tempora fallunt </l>
    <l n="350">noctis et in seras durant sermonibus umbras                    </l>
    <l n="351">praecipueque ducis casus mirata requirit </l>
    <l n="352">Hypsipyle, quae fata trahant, quae regis agat vis </l>
    <l n="353">aut unde Haemoniae molem ratis. unius haeret </l>
    <l n="354">adloquio et blandos paulatim colligit ignes, </l>
    <l n="355">iam non dura toris Veneri nec iniqua reversae                    </l>
    <l n="356">et deus ipse moras spatiumque indulget amori. </l>
    <l n="357">Pliada lege poli nimboso moverat astro </l>
    <l n="358">Iuppiter aeternum volvens opus et simul undis </l>
    <l n="359">cuncta ruunt unoque dei Pangaea sub ictu </l>
    <l n="360">Gargaraque et maesti steterant formidine luci.                    </l>
    <l n="361">saevior haud alio mortales tempore gentes </l>
    <l n="362">terror agit. tunc urget enim, tunc flagitat iras </l>
    <l n="363">in populos Astraea Iovem terrisque relictis </l>
    <l n="364">invocat adsiduo Saturnia sidera questu. </l>
    <l n="365">insequitur niger et magnis cum fratribus Eurus                    </l>
    <l n="366">intonat Aegaeo tenditque ad litora pontus. </l>
    <l n="367">et lunam quarto densam videt imbribus ortu </l>
    <l n="368">Thespiades, longus coeptis et fluctibus arcet </l>
    <l n="369">qui metus. usque novos divae melioris ad ignes </l>
    <l n="370">urbe sedent laeti Minyae viduisque vacantes                    </l>
    <l n="371">indulgent thalamis nimbosque educere luxu </l>
    <l n="372">nec iam velle vias Zephyrosque audire vocantes </l>
    <l n="373">dissimulant, donet resides Tirynthius heros </l>
    <l n="374">non tulit ipse rati invigilans atque integer urbis: </l>
    <l n="375">invidisse deos tantum maris aequor adortis                    </l>
    <l n="376">desertasque domos fraudataque tempore segni </l>
    <l n="377">vota patrum; quid et ipse viris cunctantibus adsit? </l>
    <l n="378">'o miseri quicumque tuis accessimus actis! </l>
    <l n="379">Phasin et Aeeten Scythicique pericula ponti </l>
    <l n="380">redde,' ait, 'Aesonide! me tecum solus in aequor                    </l>
    <l n="381">rerum traxit amor, dum spes mihi sistere montes </l>
    <l n="382">Cyaneos vigilemque alium spoliare draconem. </l>
    <l n="383">si sedet Aegaei scopulos habitare profundi, </l>
    <l n="384">hoc mecum Telamon peraget meus.' haec ubi dicta</l>
    <l n="385">haud secus Aesonides monitis accensus amaris                    </l>
    <l n="386">quam bellator equus, longa quem frigida pace </l>
    <l n="387">terra iuvat--vix in laevos piger angitur orbes--, </l>
    <l n="388">frena tamen dominumque velit si Martius aures </l>
    <l n="389">clamor et obliti rursus fragor impleat aeris. </l>
    <l n="390">tunc Argum Tiphynque vocat pelagoque parari                    </l>
    <l n="391">praecipitat. petit ingenti clamore magister </l>
    <l n="392">arma viros pariter sparsosque in litore remos.</l>
    <l n="393">Exoritur novus urbe dolor planctusque per omnes </l>
    <l n="394">et facies antiqua domos: sibi moenia linqui </l>
    <l n="395">en iterum et quando natorum tempora, gentem                    </l>
    <l n="396">qui recolant, qui sceptra gerant? nunc triste nefandae </l>
    <l n="397">noctis opus, vidui nunc illa silentia tecti </l>
    <l n="398">saeva magis, thalamos excussaque vincla quod ausae </l>
    <l n="399">induere atque iterum tales admittere curas. </l>
    <l n="400">ipsa quoque Hypsipyle, subitos per litora cursus                    </l>
    <l n="401">ut vidit totaque viros decedere Lemno, </l>
    <l n="402">ingemit et tali compellat Iasona questu: </l>
    <l n="403">'iamne placet primo deducere vela sereno, </l>
    <l n="404">carius o mihi patre caput? modo saeva quierunt </l>
    <l n="405">aequora. sic portus fugeret ratis, aspera si te                    </l>
    <l n="406">Plias in adversae tenuisset litore Thraces. </l>
    <l n="407">ergo moras caelo cursumque tenentibus undis </l>
    <l n="408">debuimus?' dixit lacrimans haesuraque caro </l>
    <l n="409">dona duci promit chlamydem textosque labores. </l>
    <l n="410">illic servati genitoris conscia sacra                    </l>
    <l n="411">pressit acu currusque pios: stant saeva paventum </l>
    <l n="412">agmina dantque locum; viridi circum horrida tela</l>
    <l n="413">silva tremit; mediis refugit pater anxius umbris. </l>
    <l n="414">pars et frondosae raptus expresserat Idae </l>
    <l n="415">inlustremque fugam pueri, mox aethere laetus                    </l>
    <l n="416">adstabat mensis, quin et Iovis armiger ipse </l>
    <l n="417">accipit a Phrygio iam pocula blanda ministro. </l>
    <l n="418">tunc ensem notumque ferens insigne Thoantis </l>
    <l n="419">'accipe,' ait 'bellis mediaeque ut pulvere pugnae </l>
    <l n="420">sim comes, Aetnaei genitor quae flammea gessit                    </l>
    <l n="421">dona dei, nunc digna tuis adiungier armis. </l>
    <l n="422">i, memor i terrae, quae vos amplexa quieto </l>
    <l n="423">prima sinu, refer et domitis a Colchidos oris </l>
    <l n="424">vela per hunc utero quem linquis Iasona nostro.' </l>
    <l n="425">sic ait Haemonii labens in colla mariti                    </l>
    <l n="426">nec minus Orphea tristis cervice tuaque, </l>
    <l n="427">Aeacide, et gemino coniunx a Castore pendet.</l>
    <l n="428">Has inter lacrimas legitur piger uncus harenis, </l>
    <l n="429">iam remi rapuere ratem, iam flamina portant; </l>
    <l n="430">spumea subsequitur fugientis semita clavi.                    </l>
    <l n="431">tunc tenuis Lemnos transitque Electria tellus </l>
    <l n="432">Threiciis arcana sacris. hic numinis ingens </l>
    <l n="433">horror et incautis decreta piacula linguis. </l>
    <l n="434">hanc demissa Iovi non umquam laedere fluctu </l>
    <l n="435">audet hiems, sponte ipse deus tunc asperat undas                    </l>
    <l n="436">cum vetat infidos sua litora tangere nautas. </l>
    <l n="437">obvius at Minyas terris adytisque sacerdos </l>
    <l n="438">excipit hospitibus reserans secreta Thyotes. </l>
    <l n="439">hactenus in populos vati, Samothraca, diemque </l>
    <l n="440">missa mane sacrisque metum servemus opertis.                    </l>
    <l n="441">illi sole novo laeti plenique deorum </l>
    <l n="442">considunt transtris. iam quas praeviderat urbes </l>
    <l n="443">navita condebat proraeque accesserat Imbros </l>
    <l n="444">et sol aetherias medius conscenderat arces. </l>
    <l n="445">Thessala Dardaniis tunc primum puppis harenis                    </l>
    <l n="446">adpulit et fatis Sigeo litore sedit. </l>
    <l n="447">desiliunt, pars hinc levibus candentia velis </l>
    <l n="448">castra levat, tracto pars frangit adorea saxo </l>
    <l n="449">farra, citum strictis alius de cautibus ignem </l>
    <l n="450">obtendit foliis et sulphure pascit amico.                    </l>
    <l n="451">Alcides Telamonque comes dum litora blando </l>
    <l n="452">anfractu sinuosa legunt, vox accidit aures </l>
    <l n="453">flebile succedens cum fracta remurmurat unda. </l>
    <l n="454">attoniti pressere gradum vacuumque sequuntur </l>
    <l n="455">vocis iter. iam certa sonat desertaque durae                    </l>
    <l n="456">virgo neci quem non hominum superumque vocabat? </l>
    <l n="457">acrius hoc instare viri succurrere certi, </l>
    <l n="458">qualiter, implevit gemitu cum taurus acerbo </l>
    <l n="459">avia frangentem morsu super alta leonem </l>
    <l n="460">terga ferens, coit e sparso concita mapali                    </l>
    <l n="461">agrestum manus et caeco clamore coloni. </l>
    <l n="462">constitit Alcides visuque enisus in alta</l>
    <l n="463">rupe truces manicas defectaque virginis ora</l>
    <l n="464">cernit et ad primos surgentia lumina fluctus, </l>
    <l n="465">exanimum veluti multa tamen arte coactum                    </l>
    <l n="466">maeret ebur, Pariusve notas et nomina sumit </l>
    <l n="467">cum lapis aut liquidi referunt miranda colores. </l>
    <l n="468">ductor ait: 'quod, virgo, tibi nomenque genusque, </l>
    <l n="469">quae sors ista, doce, tendunt cur vincula palmas?' </l>
    <l n="470">illa tremens tristique oculos deiecta pudore                    </l>
    <l n="471">'non ego digna malis.' inquit. 'suprema parentum </l>
    <l n="472">dona vides ostro scopulos auroque frequentes. </l>
    <l n="473">nos Ili felix quondam genus, invida donec </l>
    <l n="474">Laomedonteos fugeret fortuna penates. </l>
    <l n="475">principio morbi caeloque exacta sereno                    </l>
    <l n="476">temperies, arsere rogis certantibus agri, </l>
    <l n="477">tum subitus fragor et fluctus Idaea moventes </l>
    <l n="478">cum stabulis nemora. ecce repens consurgere ponto </l>
    <l n="479">belua, monstrum ingens. hanc tu nec montibus ullis </l>
    <l n="480">nec nostro metire mari. primaeva furenti                    </l>
    <l n="481">huic manus amplexus inter planctusque parentum </l>
    <l n="482">deditur. hoc sortes, hoc corniger imperat Hammon </l>
    <l n="483">virgineam damnare animam sortitaque Lethen </l>
    <l n="484">corpora. crudelis scopulis me destinat urna. </l>
    <l n="485">verum o iam redeunt Phrygibus si numina tuque                    </l>
    <l n="486">ille ades, auguriis promisse et sorte deorum, </l>
    <l n="487">iam cui candentes votivo in gramine pascit </l>
    <l n="488">cornipedes genitor, nostrae stata dona salutis, </l>
    <l n="489">adnue meque, precor, defectaque Pergama monstris </l>
    <l n="490">eripe, namque potes. neque enim tam lata videbam                    </l>
    <l n="491">pectora, Neptunus muros cum iungeret astris, </l>
    <l n="492">nec tales umeros pharetramque gerebat Apollo.' </l>
    <l n="493">auxerat haec locus et facies maestissima capti </l>
    <l n="494">litoris et tumuli caelumque quod incubat urbi, </l>
    <l n="495">quale laborantis Nemees iter aut Erymanthi                    </l>
    <l n="496">vidit et infectae miseratus flumina Lernae.</l>
    <l n="497">Dat procul interea signum Neptunus et una</l>
    <l n="498">monstriferi mugire sinus Sigeaque pestis </l>
    <l n="499">adglomerare fretum, cuius stellantia glauca</l>
    <l n="500">lumina nube tremunt atque ordine curva trisulco                    </l>
    <l n="501">fulmineus quatit ora fragor pelagoque remenso </l>
    <l n="502">cauda redit passosque sinus rapit ardua cervix. </l>
    <l n="503">illam incumbentem per mille volumina pontus </l>
    <l n="504">prosequitur lateri adsultans trepidisque ruentem </l>
    <l n="505">litoribus sua cogit hiems. non fluctibus aequis                    </l>
    <l n="506">nubiferi venit unda Noti, non Africus alto </l>
    <l n="507">tantus ovat patriisque manus cum plenus habenis </l>
    <l n="508">Orion bipedum flatu mare tollit equorum. </l>
    <l n="509">ecce ducem placitae furiis crudescere pugnae </l>
    <l n="510">surgentemque toris stupet immanemque paratu                    </l>
    <l n="511">Aeacides pulsentque graves ut terga pharetrae. </l>
    <l n="512">ille patrem pelagique deos suaque arma precatus </l>
    <l n="513">insiluit scopulo motumque e sedibus aequor </l>
    <l n="514">horruit et celsi spatiosa volumina monstri, </l>
    <l n="515">qualis ubi a gelidi Boreas convallibus Hebri                    </l>
    <l n="516">tollitur et volucres Rhipaea per ardua nubes </l>
    <l n="517">praecipitat. piceo nox tum tenet omnia caelo. </l>
    <l n="518">illa simul molem horrificam scopulosaque terga</l>
    <l n="519">promovet ingentique umbra subit, intremere Ide </l>
    <l n="520">inlidique ~ates~ pronaeque resurgere turres.                    </l>
    <l n="521">occupat Alcides arcu totaque pharetrae </l>
    <l n="522">nube premit. non illa magis quam sede movetur </l>
    <l n="523">magnus Eryx, deferre velint quem vallibus imbres. </l>
    <l n="524">iam brevis et telo volucri non utilis aer, </l>
    <l n="525">tum vero fremitus vanique insania coepti                    </l>
    <l n="526">et tacitus pudor et rursus pallescere virgo. </l>
    <l n="527">proicit arma manu, scopulos vicinaque saxa</l>
    <l n="528">respicit et quantum ventis adiuta vetustas </l>
    <l n="529">impulerat po[te]ntive fragor, tantum abscidit imi </l>
    <l n="530">concutiens a sede maris. iamque agmine toto                    </l>
    <l n="531">pistris adest miseraeque inhiat iam proxima praedae. </l>
    <l n="532">stat mediis elatus aquis recipitque ruentem </l>
    <l n="533">Alcides saxoque prior surgentia colla</l>
    <l n="534">obruit. hinc vastos nodosi roboris ictus </l>
    <l n="535">congeminat. fluctus  %    defertur in imos                    </l>
    <l n="536">iam totis resoluta vadis. Idaeaque mater </l>
    <l n="537">et chorus et summis ulularunt collibus Amnes. </l>
    <l n="538">protinus e scopulis et opaca valle resurgunt </l>
    <l n="539">pastores magnisque petunt clamoribus urbem. </l>
    <l n="540">nuntius hinc socios Telamon vocat ac simul ipsi                     </l>
    <l n="541">horrescunt subitoque vident in sanguine puppem. </l>
    <l n="542">nec minus in scopulos crudique cacumina saxi </l>
    <l n="543">emicat Alcides vinclisque tenentibus aufert </l>
    <l n="544">virgineas de rupe manus aptatque superbis </l>
    <l n="545">arma umeris. regem inde petens superabat ovanti                    </l>
    <l n="546">litora tuta gradu, qualis per pascua victor </l>
    <l n="547">ingreditur, tum colla tumens, tum celsior armis </l>
    <l n="548">taurus, ubi adsueti pecoris stabula alta revisit </l>
    <l n="549">et patrium nemus et bello quos ultus amores.</l>
    <l n="550">Obvia cui contra longis emissa tenebris                    </l>
    <l n="551">turba Phrygum parvumque trahens cum coniuge natum </l>
    <l n="552">Laomedon. iam maestus equos, iam debita posci </l>
    <l n="553">dona gemit. pars aerii fastigia muri </l>
    <l n="554">cingit et ignotis iuvenem miratur in armis. </l>
    <l n="555">illum torva tuens atque acri lubricus astu                    </l>
    <l n="556">rex subit et patrio fatur male laetus amore. </l>
    <l n="557">'maxime Graiugenum, quem non Sigea petentem </l>
    <l n="558">litora nec nostrae miserantem funera Troiae </l>
    <l n="559">adpulit his Fors ipsa locis, si vera parentem </l>
    <l n="560">fama Iovem summique tibi genus esse Tonantis,                    </l>
    <l n="561">noster ades iunctisque venis. sator unus et idem </l>
    <l n="562">stirpis honos, quamquam longis disiungimur oris. </l>
    <l n="563">quot mihi post lacrimas, post quanta piacula patrum </l>
    <l n="564">serus ades, quam parva tuis iam gloria factis! </l>
    <l n="565">verum age nunc socios fraternis moenibus infer,                    </l>
    <l n="565a">ut tibi, servata statui quae munera prole,                    </l>
    <l n="566">crastina lux biiuges stabulis ostendat apertis.' </l>
    <l n="567">dixerat haec tacitusque dolos dirumque volutat </l>
    <l n="568">corde nefas, clausum ut thalamis somnoque gravatum </l>
    <l n="569">immolet ereptaque luat responsa pharetra. </l>
    <l n="570">namque bis Herculeis deberi Pergama telis                     </l>
    <l n="571">audierat. Priami sed quis iam vertere regnis </l>
    <l n="572">fata queat? manet immotis nox duria lustris </l>
    <l n="573">et genus Aeneadum et Troiae melioris honores. </l>
    <l n="574">'nos' ait 'ad Scythici' Tirynthius 'ostia ponti </l>
    <l n="575">raptat iter. mox huc vestras revehemur ad oras                    </l>
    <l n="576">donaque dicta feram.' tum vero plura vocatis </l>
    <l n="577">adnuit ille deis. promissa infida tyranni </l>
    <l n="578">iam Phryges et miserae flebant discrimina Troiae.</l>
    <l n="579">Panditur hinc totis in noctem carbasus alis </l>
    <l n="580">litoraque et veteris tumulos praelabitur Ili                    </l>
    <l n="581">Dardaniumque patrem: vigili simul omnia ludo </l>
    <l n="582">festa vident. hinc unda, sacris hic ignibus Ide </l>
    <l n="583">vibrat et horrisonae respondent Gargara buxo. </l>
    <l n="584">inde ubi iam medii tenuere silentia ponti </l>
    <l n="585">stridentesque iuvant aurae, Phrixea subibant                    </l>
    <l n="586">aequora et angustas quondam sine nomine fauces. </l>
    <l n="587">ecce autem prima volucrem sub luce dehiscens </l>
    <l n="588">terruit unda ratem vittataque constitit Helle, </l>
    <l n="589">iam Panopes Thetidisque soror iamque aurea laeva</l>
    <l n="590">sceptra tenens, dum sternit aquas proceresque ducemque                    </l>
    <l n="591">aspicit et placidis compellat Iasona dictis: </l>
    <l n="592">'te quoque ab Haemoniae ignota per aequora terris </l>
    <l n="593">regna infesta domus fatisque simillima nostris </l>
    <l n="594">fata ferunt. iterum Aeolios fortuna nepotes </l>
    <l n="595">spargit et infelix Scythicum gens quaeritis amnem.                    </l>
    <l n="596">vasta super tellus, longum (ne defice coeptis!) </l>
    <l n="597">aequor et ipse procul, verum dabit ostia, Phasis. </l>
    <l n="598">hic nemus arcanum geminaeque virentibus arae </l>
    <l n="599">stant tumulis, hic prima pia sollemnia Phrixo </l>
    <l n="600">ferte manu cinerique, precor, mea reddite dicta:                    </l>
    <l n="601">"non ego per Stygiae, quod rere, silentia ripae, </l>
    <l n="602">frater, agor. frustra vacui scrutaris Averni, </l>
    <l n="603">care, vias neque enim scopulis me et fluctibus actam </l>
    <l n="604">frangit hiems. celeri extemplo subiere ruentem </l>
    <l n="605">Cymothoe Glaucusque manu. pater ipse profundi                    </l>
    <l n="606">has etiam sedes, haec numine tradidit aequo </l>
    <l n="607">regna nec Inois noster sinus invidet undis."' </l>
    <l n="608">dixerat et maestos tranquilla sub aequora vultus </l>
    <l n="609">cum gemitu tulit, ut patrii rediere dolores. </l>
    <l n="610">tum pelago vina invergens dux talibus infit:                    </l>
    <l n="611">'undarum decus et gentis, Cretheia virgo, </l>
    <l n="612">pande viam cursuque tuos age, diva, secundo!' </l>
    <l n="613">immittitque ratem mediasque intervolat urbes </l>
    <l n="614">qua brevibus furit aestus aquis Asiamque prementem </l>
    <l n="615">effugit abruptis Europa immanior oris.                    </l>
    <l n="616">has etiam terras consertaque gentibus arva</l>
    <l n="617">sic pelago pulsante, reor, Neptunia quondam </l>
    <l n="618">cuspis et adversi longus labor abscidit aevi </l>
    <l n="619">ut Siculum Libycumque latus, stupuitque fragore </l>
    <l n="620">Ianus et occiduis regnator montibus Atlans.                    </l>
    <l n="621">iam iuga Percotes Pariumque infame fragosis </l>
    <l n="622">exsuperant Pityamque vadis transmissaque puppi </l>
    <l n="623">Lampsacus, Ogygii quam nec trieterica Bacchi </l>
    <l n="624">sacra neque arcanis Phrygius furor invehit antris, </l>
    <l n="625">sed suus in Venerem raptat deus. illius aras                    </l>
    <l n="626">urbe super celsique vident velamina templi.</l>
    <l n="627">Rarior hinc tellus atque ingens undique caelum </l>
    <l n="628">rursus et incipiens alium prospectus in orbem. </l>
    <l n="629">terra sinu medio Pontum iacet inter et Hellen </l>
    <l n="630">ceu fundo prolata maris. namque improba caecis                    </l>
    <l n="631">intulit arva vadis longoque sub aequora dorso </l>
    <l n="632">litus agit, tenet hinc veterem confinibus oris </l>
    <l n="633">pars Phrygiam, pars discreti iuga pinea montis. </l>
    <l n="634">nec procul ad tenuis surgit confinia ponti </l>
    <l n="635">urbs placidis demissa iugis. rex divitis agri                    </l>
    <l n="636">Cyzicus. Haemoniae qui tum nova signa carinae </l>
    <l n="637">ut videt, ipse ultro primas procurrit ad undas </l>
    <l n="638">miraturque viros dextramque amplexus et haerens </l>
    <l n="639">incipit: 'o terris nunc primum cognita nostris </l>
    <l n="640">Emathiae manus et fama mihi maior imago,                    </l>
    <l n="641">non tamen haec adeo semota neque ardua tellus </l>
    <l n="642">~longaque~ iam populis impervia lucis eoae, </l>
    <l n="643">cum tales intrasse duces, tot robora cerno. </l>
    <l n="644">nam licet hinc saevas tellus alat horrida gentes </l>
    <l n="645">meque fremens tumido circumfluat ore Propontis,                    </l>
    <l n="646">vestra fides ritusque pares et mitia cultu </l>
    <l n="647">his etiam mihi corda locis. procul effera virtus </l>
    <l n="648">Bebrycis et Scythici procul inclementia sacri.' </l>
    <l n="649">sic memorat laetosque rapit, simul hospita pandi </l>
    <l n="650">tecta iubet templisque sacros largitur honores.                    </l>
    <l n="651">stant gemmis auroque tori mensaeque paratu </l>
    <l n="652">regifico centumque pares primaeva ministri </l>
    <l n="653">corpora; pars epulas manibus, pars aurea gestant </l>
    <l n="654">pocula bellorum casus expressa recentum. </l>
    <l n="655">atque ea prima duci porgens carchesia Graio                    </l>
    <l n="656">Cyzicus 'hic portus' inquit 'mihi territat hostis, </l>
    <l n="657">has acies sub nocte refert, haec versa Pelasgum </l>
    <l n="658">terga vides, meus hic ratibus qui pascitur ignis.' </l>
    <l n="659">subicit Aesonides: 'utinam nunc ira Pelasgos </l>
    <l n="660">adferat et solitis temptet concurrere furtis                    </l>
    <l n="661">cunctaque se ratibus fundat manus. arma videbis </l>
    <l n="662">hospita nec post hanc ultra tibi proelia noctem.' </l>
    <l n="663">sic ait hasque inter variis nox plurima dictis </l>
    <l n="664">rapta vices nec non simili lux postera tractu.</l>
  </div>
  <div n="3">
    <l n="1">Tertia iam gelidas Tithonia solverat umbras</l>
    <l n="2">exueratque polum. Tiphyn placida alta vocabant.</l>
    <l n="3">it tectis Argoa manus, simul urbe profusi</l>
    <l n="4">Aenidae caris socium digressibus haerent.</l>
    <l n="5">dant Cererem lectumque pecus nec palmite Bacchum                    </l>
    <l n="6">Bithyno Phrygiove satum, sed quem sua noto</l>
    <l n="7">colle per angustae Lesbos freta suggerit Helles.</l>
    <l n="8">ipse agit Aesonidae iunctos ad litora gressus</l>
    <l n="9">Cyzicus abscessu lacrimans ~coniunx persocia vestes~</l>
    <l n="25">muneribus, primas coniunx Percosia vestes                    </l>
    <l n="10">quas dabat et picto Clite variaverat auro,                    </l>
    <l n="11">tum galeam et patriae telum insuperabile dextrae</l>
    <l n="12">addidit. ipse ducis pateras et Thessala contra</l>
    <l n="13">frena capit manibusque datis iunxere penates. </l>
    <l n="14">Tu mihi nunc causas infandaque proelia, Clio,</l>
    <l n="15">pande virum! tibi enim superum data, virgo, facultas                    </l>
    <l n="16">nosse animos rerumque vias. cur talia passus</l>
    <l n="17">arma, quid hospitiis iunctas concurrere dextras</l>
    <l n="18">Iuppiter? unde tubae nocturnaque movit Erinys? </l>
    <l n="19">Dindyma sanguineis famulum bacchata lacertis</l>
    <l n="20">dum volucri quatit asper equo silvasque fatigat                     </l>
    <l n="21">Cyzicus, ingenti praedae deceptus amore</l>
    <l n="22">adsuetum Phrygias dominam vectare per urbes</l>
    <l n="23">oppressit iaculo redeuntem ad frena leonem.</l>
    <l n="24">et tunc ille iubas captivaque postibus ora</l>
    <l n="26">imposuit, spolium infelix divaeque pudendum.                    </l>
    <l n="27">quae postquam Haemoniam tantae non immemor irae</l>
    <l n="28">aerisono de monte ratem praefixaque regum</l>
    <l n="29">scuta videt, nova monstra viro, nova funera volvit,</l>
    <l n="30">ut socias in nocte manus utque impia bella                    </l>
    <l n="31">conserat et saevis erroribus implicet urbem. </l>
    <l n="32">Nox erat et leni canebant aequora sulco</l>
    <l n="33">et iam prona leves spargebant sidera somnos.</l>
    <l n="34">aura vehit, religant tonsas veloque Procneson</l>
    <l n="35">et te iam medio flaventem, Rhyndace, ponto                    </l>
    <l n="36">spumosumque legunt fracta Scylaceon ab unda.</l>
    <l n="37">ipse diem longe solisque cubilia Tiphys</l>
    <l n="38">consulit, ipse ratem vento stellisque ministrat.</l>
    <l n="39">atque illum non ante sopor luctamine tanto</l>
    <l n="40">lenit agens divum imperiis. cadit inscia clavo                    </l>
    <l n="41">dextera demittitque oculos solataque puppis</l>
    <l n="42">turbine flectit iter portuque refertur amico. </l>
    <l n="43">Ut notis adlapsa vadis, dant aethere longo</l>
    <l n="44">signa tubae vox et mediis emissa tenebris:</l>
    <l n="45">'hostis habet portus, soliti rediere Pelasgi!'                    </l>
    <l n="46">rupta quies, deus ancipitem lymphaverat urbem</l>
    <l n="47">Mygdoniae Pan iussa ferens saevissima Matris,</l>
    <l n="48">Pan nemorum bellique potens, quem lucis ab horis</l>
    <l n="49">antra tenent, patet ad medias per devia noctes</l>
    <l n="50">saetigerum latus et torvae coma sibila frontis.                    </l>
    <l n="51">vox omnes super una tubas, qua conus et enses,</l>
    <l n="52">qua trepidis auriga rotis nocturnaque muris</l>
    <l n="53">claustra cadunt. talesque metus non Martia cassis</l>
    <l n="54">Eumenidumque comae, non tristis ab aethere Gorgo</l>
    <l n="55">sparserit aut tantis aciem raptaverit umbris.                    </l>
    <l n="56">ludus et ille deo, pavidum praesepibus aufert</l>
    <l n="57">cum pecus et profugi sternunt dumeta iuvenci. </l>
    <l n="58">Ilicet ad regem clamor ruit. exsilit [ab] altis</l>
    <l n="59">somnia dira toris simulacraque pallida linquens</l>
    <l n="60">Cyzicus. ecce super foribus Bellona reclusis                    </l>
    <l n="61">nuda latus passuque movens orichalca sonoro</l>
    <l n="62">adstitit et triplici pulsans fastigia crista</l>
    <l n="63">inde ciere virum. sequitur per moenia demens</l>
    <l n="64">ille deam et fatis extrema in proelia tendit,</l>
    <l n="65">qualis in Alciden et Thesea Rhoecus iniqui                    </l>
    <l n="66">nube meri geminam Pholoen maioraque cernens</l>
    <l n="67">astra ruit qualisve redit venatibus actis</l>
    <l n="68">lustra pater Triviamque canens umeroque Learchum</l>
    <l n="69">advehit, at miserae declinant lumina Thebae.</l>
    <l n="70">iamque adeo nec porta ducem nec pone moratur                    </l>
    <l n="71">excubias sortita manus, quae prima furenti</l>
    <l n="72">advolat. hinc alii subeunt, ut proxima quaeque</l>
    <l n="73">intremuit domus et motus accepit inanes. </l>
    <l n="74">At Minyas anceps fixit pavor. aegra virorum</l>
    <l n="75">corda labant nec quae regio aut discrimina cernunt,                    </l>
    <l n="76">cur galeae clipeique micent, num pervigil armis,</l>
    <l n="78">donec et hasta volans immani turbine transtris                    </l>
    <l n="79">insonuit monuitque ratem rapere obvia caeca</l>
    <l n="80">arma manu. princeps galeam constringit Iason</l>
    <l n="81">vociferans: 'primam hanc nati, pater, accipe pugnam</l>
    <l n="82">vosque, viri, optatos huc adfore credite Colchos.'</l>
    <l n="83">Bistonas in medios ceu Martius exsilit astris</l>
    <l n="84">currus, ubi ingentes animae clamorque tubaeque</l>
    <l n="85">sanguineae iuvere deum, non segnius ille                    </l>
    <l n="86">occupat arva furens; sequitur vis omnis Achivum.</l>
    <l n="87">adglomerant latera et densis thoracibus horrens</l>
    <l n="88">stat manus, aegisono quam nec fera pectore virgo</l>
    <l n="89">dispulerit nec dextra Iovis Terrorque Pavorque,</l>
    <l n="90">Martis equi. sic contextis umbonibus urgent                    </l>
    <l n="91">caeruleo veluti cum Iuppiter agmine nubem</l>
    <l n="92">constituit. certant Zephyri frustraque rigentem</l>
    <l n="93">pulsat utrimque Notus. pendent mortalia longo</l>
    <l n="94">corda metu, quibus illa fretis, quibus incidat arvis. </l>
    <l n="95">Hinc manus infelix clamore impellere magno                    </l>
    <l n="96">saxa facesque atras et tortae pondera fundae.</l>
    <l n="97">fert sonitus immota phalanx irasque retentant,</l>
    <l n="98">congeries dum prima fluat. stellantia Mopsus</l>
    <l n="99">tegmina et ingentem Corythi notat Eurytus umbram.</l>
    <l n="100">restitit ille gradu seseque a lumine ferri                    </l>
    <l n="101">sustinuit praeceps, subitum ceu pastor ad amnem</l>
    <l n="102">spumantem nimbis fluctuque arbusta ruentem.</l>
    <l n="103">at Tydeus 'en intentis quem viribus' inquit</l>
    <l n="104">'opperiar manibusque dari quem comminus optem.</l>
    <l n="105">quo steteris moriere loco!' subit ilia cuspis                    </l>
    <l n="106">Olenii, dedit ille sonum compressaque mandens</l>
    <l n="107">aequora purpuream singultibus expulit hastam.</l>
    <l n="108">ac velut in medio rupes latet horrida ponto,</l>
    <l n="109">quam super ignari numquam rexere magistri</l>
    <l n="110">praecipites impune rates, sic agmine caeco                    </l>
    <l n="111">incurrit strictis manus ensibus. occubat Iron</l>
    <l n="112">et Cotys et Pyrno melior genitore Bienor. </l>
    <l n="113">At magis interea diverso turbida motu</l>
    <l n="114">urbs agitur. Genyso coniunx amoverat arma;</l>
    <l n="115">ast illi subitus ventis vivoque reluxit                    </l>
    <l n="116">torre focus: telis gaudes, miserande, repertis.</l>
    <l n="117">linquit et undantes mensas infectaque pernox</l>
    <l n="118">sacra Medon; chlamys imbelli circumvenit ostro</l>
    <l n="119">torta manum strictoque vias praefulgurat ense.</l>
    <l n="120">talis in arma ruit nec vina dapesque remota                    </l>
    <l n="121">statque loco torus inque omen mansere ministri.</l>
    <l n="122">inde vagi nec tela modis nec casibus isdem</l>
    <l n="123">conseruere manu et longe iacuere perempti. </l>
    <l n="124">Ecce gravem nodis pinguique bitumine quassans</l>
    <l n="125">lampada turbata Phlegyas decurrit ab urbe.                    </l>
    <l n="126">ille leves de more manus aciemque Pelasgum</l>
    <l n="127">per noctem remeasse ratus pulsumque requirens</l>
    <l n="128">saepe sibi vano Thamyrum clamore petebat</l>
    <l n="129">arduus et late fumanti nube coruscus.</l>
    <l n="130">quantus ubi immenso prospexit ab aethere Typhon                    </l>
    <l n="131">igne simul ventisque rubens, quem Iuppiter alte</l>
    <l n="132">crine tenet. trepidant diro sub lumine puppes.</l>
    <l n="133">tollitur hinc totusque ruit Tirynthius acri</l>
    <l n="134">pectore, certa regens adversa spicula flamma.</l>
    <l n="135">per piceos accensa globos et pectus harundo                    </l>
    <l n="136">per medium contenta fugit, ruit ille comanti</l>
    <l n="137">ore facem supra maiorque apparuit ignis.</l>
    <l n="138">Ambrosium Peleus, ingentem Ancaeus Echeclum</l>
    <l n="139">sternit et elatae propius succedere dextrae</l>
    <l n="140">Telecoonta sinit librataque ora securi                    </l>
    <l n="141">disiecit cervice tenus. simul aspera victor</l>
    <l n="142">cingula sublustri vibrantia detrahit umbra.</l>
    <l n="143">'has, precor, exuvias et opima cadavera' Nestor</l>
    <l n="144">'linquite!' ait. 'ferro potius mihi dextera, ferro</l>
    <l n="145">navet opus!' prensumque manu detruncat Amastrum                    </l>
    <l n="146">diversasque simul socios invadere turmas</l>
    <l n="147">admonuit. pergunt rupta testudine fusi</l>
    <l n="148">qua tenebrae campique ferunt. gravis invenit Ochum</l>
    <l n="149">Phlias et trepido Pollux impingitur Hebro.</l>
    <l n="150">ipse super vultus taboque natantia terga                    </l>
    <l n="151">dux campi Martisque potens, ut caeca profundo</l>
    <l n="152">currit hiems, Zelyn et Bronten Abarinque relinquit</l>
    <l n="153">semineces. Glaucum sequitur Glaucumque ruentem</l>
    <l n="154">occupat et iugulo vulnus molitur aperto.</l>
    <l n="155">ille manu contra telum tenet ultima frustra                    </l>
    <l n="156">verba ciens fixamque videt decrescere cornum.</l>
    <l n="157">hinc Halyn, hinc rigido transcurrens demetit ense</l>
    <l n="158">Protin et insignem cithara cantuque fluenti</l>
    <l n="159">Dorcea, qui dulci festis adsistere mensis</l>
    <l n="160">pectine Bistoniae magnum post ausus alumnum.                    </l>
    <l n="161">nec pharetram aut acres ultra Tirynthius arcus</l>
    <l n="162">exercet, socia sed disicit agmina clava.</l>
    <l n="163">ac veluti magna iuvenum cum densa securi</l>
    <l n="164">silva labat cuneisque gemit grave robur adactis</l>
    <l n="165">iamque abies piceaeque ruunt, sic dura sub ictu                    </l>
    <l n="166">ossa virum malaeque sonant sparsusque cerebro</l>
    <l n="167">albet ager. levis ante pedes subsederat ~Hidmon~.</l>
    <l n="168">occupat os barbamque viri clavamque superne</l>
    <l n="169">intonat 'occumbes' et 'nunc' ait 'Herculis armis,</l>
    <l n="170">donum ingens semperque tuis mirabile fatum.'                    </l>
    <l n="171">horruit ille cadens nomenque agnovit amicum</l>
    <l n="172">primus et ignaris dirum scelus attulit umbris.</l>
    <l n="173">nec tibi Thessalicos tunc profuit, Ornyte, reges</l>
    <l n="174">hospitiis aut mente moras fovisse benigna</l>
    <l n="175">et dapibus sacrasse diem. procul advenit Idmon                    </l>
    <l n="176">oblatumque ferit, galeam cristasque rubentes</l>
    <l n="177">(heu tua dona) gerens. quem te qualemque videbit</l>
    <l n="178">attonitus, Crenaee, parens! en frigidus orbes</l>
    <l n="179">purpureos iam somnus obit, iam candor et anni</l>
    <l n="180">deficiunt vitaque fugit decus omne soluta.                    </l>
    <l n="181">desere nunc nemus et nympharum durus amores!</l>
    <l n="182">at diversa Sagen turbantem fallere nervo</l>
    <l n="183">tum primum puer ausus Hylas (spes maxima bellis</l>
    <l n="184">pulcher Hylas, si fata sinant, si prospera Iuno)</l>
    <l n="185">prostravitque virum celeri per pectora telo.                    </l>
    <l n="186">Accessere (nefas) tenebris fallacibus acti</l>
    <l n="187">Tyndaridae in sese. Castor prius ibat in ictus</l>
    <l n="188">nescius, ast illos nova lux subitusque diremit</l>
    <l n="189">frontis apex. tum Castor Ityn, qua caerulus ambit</l>
    <l n="190">balteus et gemini committunt ora dracones,                    </l>
    <l n="191">frater Hagen Thapsumque securigerumque Nealcen</l>
    <l n="192">transigit et Canthi pallentem vulnere Cydrum.</l>
    <l n="193">torserat hic totis conisus viribus hastam</l>
    <l n="194">venatori Erymo, brevis hanc sed fata ferentem</l>
    <l n="195">prodidit et piceo comitem miserata refulsit                    </l>
    <l n="196">Luna polo. cessere iubae raptumque per auras</l>
    <l n="197">vulnus et extrema sonuit cita cuspide cassis.</l>
    <l n="198">Nisaeum Telamon et Ophelten vana sonantem</l>
    <l n="199">per clipei cedentis opus artemque trilicem,</l>
    <l n="200">qua stomachi secreta, ferit laetusque profatur:                    </l>
    <l n="201">'di, precor, hunc regem aut aeque delegerit alta</l>
    <l n="202">fors mihi gente satum magnusque et flebilis urbi</l>
    <l n="203">conciderit.' super addit Aren fratremque Melanthum</l>
    <l n="204">Phoceaque Oleniden, Lelegum qui pulsus ab oris</l>
    <l n="205">regis amicitiam et famuli propioris honores                    </l>
    <l n="206">(qua patiens non arte?) tulit. nox alta cadentum</l>
    <l n="207">ingentes resonat sonitus augetque ruinas.</l>
    <l n="208">ut magis Inarime, magis ut mugitor anhelat</l>
    <l n="209">Vesbius, attonitas acer cum suscitat urbes,</l>
    <l n="210">sic pugnae crebrescit opus neque enim ignea cedunt                    </l>
    <l n="211">astra loco, lentis haeret nox conscia bigis. </l>
    <l n="212">Perge age Tartareae mecum simul omnia noctis,</l>
    <l n="213">Musa, sequi. trepidam Phaethon adflavit ab alto</l>
    <l n="214">Tisiphonen graviorque locos iam luce propinqua</l>
    <l n="215">umbra premit. non signa virum, non funera cernunt                    </l>
    <l n="216">et rabie magis ora calent. vos prodite, divae,</l>
    <l n="217">Eumenidum noctisque globos vatique patescat</l>
    <l n="218">armorum fragor et tepidi singultibus agri</l>
    <l n="219">labentem atque acti Minyis per litora manes. </l>
    <l n="220">Cyzicus hic aciem vanis discursibus implet                     </l>
    <l n="221">fata trahens. iam pulsa sibi cessisse Pelasgum</l>
    <l n="222">agmina, iam passim vacuos disiecta per agros</l>
    <l n="223">credit ovans. tales habitus, ea gaudia fingit</l>
    <l n="224">ira deum. fundo veluti cum Coeus in imo</l>
    <l n="225">vincla Iovis fractoque trahens adamante catenas                    </l>
    <l n="226">Saturnum Tityumque vocat spemque aetheris amens</l>
    <l n="227">concipit, ast illum fluviis et nocte remensa</l>
    <l n="228">Eumenidum canis et sparsae iuba reppulit Hydrae.</l>
    <l n="229">saevit acerba fremens tardumque a moenibus agmen</l>
    <l n="230">increpitat: 'numquamne dolor virtusve subibit                    </l>
    <l n="231">nil ausas sine rege manus? at barbara buxus</l>
    <l n="232">si vocet et motis ululantia Dindyma sacris,</l>
    <l n="233">tunc ensis placeatque furor, modo tela sacerdos</l>
    <l n="234">porrigat, et iussa sanguis exuberet ulna.'</l>
    <l n="235">talibus insultans iamdudum numine divae                    </l>
    <l n="236">deficit, infracti languescunt frigore cursus,</l>
    <l n="237">corda pavent, audit fremitus irasque leonum</l>
    <l n="238">cornuaque et motas videt inter nubila turres.</l>
    <l n="239">tunc gravis et certo tendens stridore per umbram</l>
    <l n="240">Aesonii venit hasta ducis latumque sub imo                    </l>
    <l n="241">pectore rumpit iter. quam nunc incognita vellet</l>
    <l n="242">lustra sibi nullosque datos venatibus annos!</l>
    <l n="243">talia magnanimi diverso turbine fundunt</l>
    <l n="244">tela viri sonitusque pedum suspectaque motu</l>
    <l n="245">explorant, prensant socios vocemque reposcunt.                    </l>
    <l n="246">quod si tanta lues seros durasset in ortus,</l>
    <l n="247">exstinctum genus et solas per moenia matres</l>
    <l n="248">vidisset stratamque dies in litore gentem. </l>
    <l n="249">Tum pater omnipotens, tempus iam rege perempto</l>
    <l n="250">flectere fata ratus miserasque abrumpere pugnas,                    </l>
    <l n="251">supremam celeravit opem nutuque sereno</l>
    <l n="252">intonuit, quem Nocte satae, quem turbidus horret</l>
    <l n="253">Armipotens. tunc porta trucis coit infera belli.</l>
    <l n="254">continuo dant terga metu versique per agros</l>
    <l n="255">diffugiunt, quae sola salus. nec terga ruentum                    </l>
    <l n="256">mens Minyis conversa sequi, stetit anxia virtus.</l>
    <l n="257">ecce levi primos iam spargere lumine portus</l>
    <l n="258">orta dies notaeque (nefas) albescere turres.</l>
    <l n="259">'di maris,' attonito conclamat ab agmine Tiphys</l>
    <l n="260">'ut mea fatali damnastis pectora somno.                    </l>
    <l n="261">heu socii quantis complerunt litora monstris!'</l>
    <l n="262">illi autem neque adhuc gemitus neque conscia facti</l>
    <l n="263">ora levant. tenet exsangues rigor horridus artus</l>
    <l n="264">ceu pavet ad crines et tristia Pentheos ora</l>
    <l n="265">Thyias, ubi impulsae iam se deus agmine matris                    </l>
    <l n="266">abstulit et caesi vanescunt cornua tauri.</l>
    <l n="267">nec minus effusi grandaevum ad litora vulgus</l>
    <l n="268">ut socias videre manus dare versa retrorsus</l>
    <l n="269">terga metu. dextram tendens proclamat Iason:</l>
    <l n="270">'quos fugitis? vellem hac equidem me strage meosque                    </l>
    <l n="271">procubuisse magis. deus haec, deus asper utrisque</l>
    <l n="272">implicuit. sumus en Minyae, sumus hospita turba!' </l>
    <l n="274">Tum super exsangues confertae caedis acervos                    </l>
    <l n="275">praecipiti plangore ruunt, agnoscit in alta</l>
    <l n="276">strage virum sua texta parens, sua munera coniunx.</l>
    <l n="277">it gemitus toto sinuosa per aequora caelo.</l>
    <l n="278">pars tenues flatus et adhuc stridentia prensat</l>
    <l n="279">vulnera, pars sera componunt lumina dextra.</l>
    <l n="280">at vero in mediis exsangui rege reperto                    </l>
    <l n="281">aggeribus, tristi sileant ceu cetera planctu,</l>
    <l n="282">sic famulum matrumque dolor, sic omnis ad unum</l>
    <l n="283">versa manus. circa lacrimis ac mentibus aegri</l>
    <l n="284">stant Minyae deflentque nefas et cuspidis ictus</l>
    <l n="285">Aesoniae sortemque ducis solantur acerbam.                    </l>
    <l n="286">ille ubi concretos pingui iam sanguine crines</l>
    <l n="287">pallentesque genas infractaque pectore caro</l>
    <l n="288">tela neque hesternos agnovit in hospite vultus,</l>
    <l n="289">ingemit atque artus fatur complexus amicos:</l>
    <l n="290">'te tamen ignarum tanti, miserande, furoris                    </l>
    <l n="291">nox habet et nullo testantem foedera questu,</l>
    <l n="292">at mihi luctificum venit iubar. heu quibus adsum</l>
    <l n="293">conloquiis, cui me hospitio fortuna revexit!</l>
    <l n="294">exstinguine mea (fatis id defuit unum)</l>
    <l n="295">speravi te posse manu talisve reliqui                    </l>
    <l n="296">has ego, amice, domos? quod si iam bella manebant</l>
    <l n="297">et placitum hoc superis, nonne haec mea iustius essent</l>
    <l n="298">funera meque tuus potius nunc plangeret error</l>
    <l n="299">nec Clarii nunc antra dei quercusque Tonantis</l>
    <l n="300">arguerem? talesne acies, talesne triumphos                    </l>
    <l n="301">sorte dabant? tantumque nefas mens conscia vatum</l>
    <l n="302">conticuit patriae exitium crudele senectae</l>
    <l n="303">et tot acerba canens? heu divis visa sinistris</l>
    <l n="304">regna mihi! quinam reditus, quae me hospita tellus</l>
    <l n="305">accipiet, quae non primis prohibebit harenis?                    </l>
    <l n="306">invidere dei ne Phasidis arva remoti</l>
    <l n="307">et Scythicas populatus opes haec rursus adirem</l>
    <l n="308">litora neve tuos irem tunc ultor in hostes.</l>
    <l n="309">fas tamen est conferre genas, fas iungere tecum</l>
    <l n="310">pectora et exsangues miscere amplexibus artus.                    </l>
    <l n="273">cur etiam flammas miserosque moramur honores?                    </l>
    <l n="311">vos age funereas ad litora volvite silvas                    </l>
    <l n="312">et socios lustrate rogos, date debita caesis</l>
    <l n="313">munera, quae nostro misisset Cyzicus igni.' </l>
    <l n="314">Parte alia Clite laceras super ora mariti</l>
    <l n="315">fusa comas misera in planctus vocat agmina matrum                    </l>
    <l n="316">fatur et haec: 'primis coniunx ereptus in annis</l>
    <l n="317">cuncta trahis. necdum suboles nec gaudia de te</l>
    <l n="318">ulla mihi, quis maesta tuos nunc, optime, casus</l>
    <l n="319">perpeterer tenui luctum solamine fallens.</l>
    <l n="320">Mygdonis arma patrem funestaque proelia nuper                    </l>
    <l n="321">natales rapuere domos Triviaeque potentis</l>
    <l n="322">occidit arcana genetrix absumpta sagitta:</l>
    <l n="323">tu, mihi qui coniunx pariter fraterque parensque</l>
    <l n="324">solus et a prima fueras spes una iuventa,</l>
    <l n="325">deseris heu totamque deus simul impulit urbem.                    </l>
    <l n="326">ast ego non media te saltem, Cyzice, vidi</l>
    <l n="327">tendentem mihi morte manus aut ulla monentis</l>
    <l n="328">verba tuli; quin te thalamis modo questa morari</l>
    <l n="329">heu talem tantique metus secura recepi.'</l>
    <l n="330">illam vix gemino maerens cum Castore Pollux                    </l>
    <l n="331">erigit haerentem compressaque colla trahentem. </l>
    <l n="332">Interea innumeras nudatis montibus urgent</l>
    <l n="333">certatim decorantque pyras et corpora maesti</l>
    <l n="334">summa locant. vadit sonipes cervice remissa</l>
    <l n="335">venatrix nec turba canum pecudumque morantur                    </l>
    <l n="336">funereae, quae cuique manus, quae cura suorum,</l>
    <l n="337">quae fortuna fuit. medio rex aggere longe</l>
    <l n="338">eminet, hunc crebris quatiens singultibus ora</l>
    <l n="339">adlevat Aesonides celsoque reponit in ostro.</l>
    <l n="340">dat pictas auro atque ardentes murice vestes                    </l>
    <l n="341">quas rapuit telis festina vocantibus Austris</l>
    <l n="342">Hypsipyle. galeam dilectaque cingula regi</l>
    <l n="343">inicit. ille suam vultus conversus ad urbem</l>
    <l n="344">sceptra manu veterum retinet gestamen avorum.</l>
    <l n="345">nam quia nec proles alius nec denique sanguis,                    </l>
    <l n="346">ipse decus regnique refert insigne parenti.</l>
    <l n="347">inde ter armatos Minyis referentibus orbes</l>
    <l n="348">concussi tremuere rogi, ter inhorruit aether</l>
    <l n="349">luctificum clangente tuba. iecere supremo</l>
    <l n="350">tum clamore faces, rerum labor omnis in auras                    </l>
    <l n="351">solvitur et celsis conlucent aequora flammis.</l>
    <l n="352">scilicet haec illo iuvenem populosque manebant</l>
    <l n="353">tempore, Peliacis caderet cum montibus arbor:</l>
    <l n="354">hoc volucrumque minae praesagaque fulmina longo</l>
    <l n="355">acta mari tulerant. sed quis non prima refellat                    </l>
    <l n="356">monstra deum longosque sibi non auguret annos?</l>
    <l n="357">iamque solutus honos cineri, iam passibus aegris</l>
    <l n="358">dilapsae cum prole nurus tandemque quiescunt</l>
    <l n="359">dissona pervigili planctu vada, qualiter Arctos</l>
    <l n="360">ad patrias avibus medio iam vere revectis                    </l>
    <l n="361">Memphis et aprici statio silet annua Nili. </l>
    <l n="362">At non inde dies nec quae magis aspera curis</l>
    <l n="363">nox Minyas tanta caesorum ab imagine solvit.</l>
    <l n="364">bis Zephyri iam vela vocant. fiducia maestis</l>
    <l n="365">nulla viris, aegro adsidue mens carpitur aestu                    </l>
    <l n="366">necdum omnes lacrimas atque omnia reddita caesis</l>
    <l n="367">iusta putant. patria ex oculis acerque laborum</l>
    <l n="368">pulsus amor segnique iuvat frigescere luctu.</l>
    <l n="369">ipse etiam Aesonides, quamquam tristissima rerum</l>
    <l n="370">castiganda duci vultuque premenda sereno,                    </l>
    <l n="371">dulcibus indulget lacrimis aperitque dolorem.</l>
    <l n="372">tum secreta trahens Phoebeum ad litora Mopsum</l>
    <l n="373">'quaenam' ait 'ista lues aut quae sententia divum?</l>
    <l n="374">decretusne venit fato pavor an sibi nectunt</l>
    <l n="375">corda moras? cur immemores famaeque larisque                    </l>
    <l n="376">angimur aut pariet quemnam haec ignavia finem?' </l>
    <l n="377">'Dicam' ait 'ac penitus causas labemque docebo.'</l>
    <l n="378">Mopsus et astra tuens: 'non si mortalia membra</l>
    <l n="379">sortitusque breves et parvi tempora fati</l>
    <l n="380">perpetimur, socius superi quondam ignis Olympi,                    </l>
    <l n="381">fas ideo miscere neces ferroque morantes</l>
    <l n="382">exigere hinc animas redituraque semina caelo.</l>
    <l n="383">quippe nec in ventos nec in ultima solvimur ossa;</l>
    <l n="384">ira manet duratque dolor. cum deinde tremendi</l>
    <l n="385">ad solium venere Iovis questuque nefandam                    </l>
    <l n="386">edocuere necem, patet ollis ianua leti</l>
    <l n="387">atque iterum remeare licet. comes una sororum</l>
    <l n="388">additur et pariter terras atque aequora lustrant.</l>
    <l n="389">quisque suos sontes inimicaque pectora poenis</l>
    <l n="390">implicat et varia meritos formidine pulsant.                    </l>
    <l n="391">at quibus invito maduerunt sanguine dextrae,</l>
    <l n="392">si fors saeva tulit miseros, sed proxima culpa,</l>
    <l n="393">hos variis mens ipsa modis agit et sua carpunt</l>
    <l n="394">facta viros: resides et iam nil amplius ausi</l>
    <l n="395">in lacrimas humilesque metus aegramque fatiscunt                     </l>
    <l n="396">segnitiem, quos ecce vides. sed nostra requiret</l>
    <l n="397">cura viam. memori iam pridem cognita vati</l>
    <l n="398">est procul ad Stygiae devexa silentia noctis</l>
    <l n="399">Cimmerium domus et superis incognita tellus</l>
    <l n="400">caeruleo tenebrosa situ, quo flammea numquam                    </l>
    <l n="401">Sol iuga sidereos nec mittit Iuppiter annos.</l>
    <l n="402">stant tacitae frondes immotaque silva comanti</l>
    <l n="403">horret Averna iugo. specus umbrarumque meatus</l>
    <l n="404">subter et Oceani praeceps fragor arvaque nigro</l>
    <l n="405">vasta metu et subitae post longa silentia voces.                    </l>
    <l n="406">ensifer hic atraque sedens in veste Celaeneus</l>
    <l n="407">insontes errore luit culpamque remittens</l>
    <l n="408">carmina turbatos volvit placantia manes.</l>
    <l n="409">ille mihi quae danda forent lustramina caesis</l>
    <l n="410">prodidit, ille volens Erebum tenebrasque retexit.                    </l>
    <l n="411">ergo ubi puniceas oriens accenderit undas,</l>
    <l n="412">te socios adhibere sacris armentaque magnis</l>
    <l n="413">bina deis, me iam coetus accedere vestros</l>
    <l n="414">haud fas interea, donec lustralia pernox</l>
    <l n="415">vota fero. movet en gelidos Latonia currus:                    </l>
    <l n="416">flecte gradum, placitis sileant age litora coeptis!' </l>
    <l n="417">Iamque sopor mediis tellurem presserat horis</l>
    <l n="418">et circum tacito volitabant somnia mundo,</l>
    <l n="419">cum vigil arcani speculatus tempora sacri</l>
    <l n="420">Ampycides petit adversis Aesepia silvis                    </l>
    <l n="421">flumina et aequoreas pariter decurrit ad undas.</l>
    <l n="422">hic sale purpureo vivaque nitentia lympha</l>
    <l n="423">membra novat seque horrificis accommodat actis.</l>
    <l n="424">tempora tum vittis et supplice castus oliva</l>
    <l n="425">implicat et stricto designat litora ferro,                    </l>
    <l n="426">circum humiles aras ignotaque nomina divum</l>
    <l n="427">instituit silvaque super contristat opaca:</l>
    <l n="428">utque metum numenque loco sacramque quietem</l>
    <l n="429">addidit, ardenti nitidum iubar evocat alto. </l>
    <l n="430">Atque Argoa manus variis insignis in armis                    </l>
    <l n="431">ibat agens lectas aurata fronte bidentes.</l>
    <l n="432">Delius hic longe candenti veste sacerdos</l>
    <l n="433">occurrit ramoque vocat iamque ipse recenti</l>
    <l n="434">stat tumulo placida transmittens agmina lauro.</l>
    <l n="435">ducit et ad fluvios ac vincula solvere monstrat                    </l>
    <l n="436">prima pedum glaucasque comis praetexere frondes</l>
    <l n="437">imperat, hinc alte Phoebi surgentis ad orbem</l>
    <l n="438">ferre manus totisque simul procumbere campis.</l>
    <l n="439">tunc piceae mactantur oves prosectaque partim</l>
    <l n="440">pectora per medios, partim gerit obvius Idmon.                    </l>
    <l n="441">ter tacitos egere gradus, ter tristia tangens</l>
    <l n="442">arma simul vestesque virum lustramina ponto</l>
    <l n="443">pone iacit, rapidis adolentur cetera flammis.</l>
    <l n="444">quin etiam truncas nemorum[que] effigiesque virorum</l>
    <l n="445">rite locat quercus simulataque subligat arma.                    </l>
    <l n="446">huc Stygias transire minas iramque severi</l>
    <l n="447">sanguinis, his orat vigiles incumbere curas</l>
    <l n="448">atque ita lustrifico cantu vocat: 'ite, perempti,</l>
    <l n="449">ac memores abolete animos. sint otia vobis,</l>
    <l n="450">sit Stygiae iam sedis amor, procul agmine nostro                    </l>
    <l n="451">et procul este mari cunctisque absistite bellis.</l>
    <l n="452">vos ego nec Graias umquam contendere ad urbes</l>
    <l n="453">nec triviis ululare velim pecorique satisque</l>
    <l n="454">nullae ideo pestes nec luctifer ingruat annus</l>
    <l n="455">nec populi nostrive luant ea facta minores.'                    </l>
    <l n="456">dixerat et summas frondentibus intulit aris</l>
    <l n="457">libavitque dapes, placidi quas protinus angues,</l>
    <l n="458">umbrarum famuli, linguis rapuere coruscis. </l>
    <l n="459">Continuo puppem petere et considere transtris</l>
    <l n="460">imperat Ampycides nec visum vertere terrae:                    </l>
    <l n="461">exciderint quae gesta manu, quae debita fatis.</l>
    <l n="462">illi alacres pars arma locant, pars ardua summis</l>
    <l n="463">insternunt tabulata toris oriturque trementum</l>
    <l n="464">remorum sonus et laetae concordia vocis.</l>
    <l n="465">Iuppiter urgentem ceu summa Ceraunia nubem                    </l>
    <l n="466">cum pepulit movitque iugis, fulsere repente</l>
    <l n="467">et nemora et scopuli nitidusque reducitur aether,</l>
    <l n="468">sic animi rediere viris iamque ipse magister</l>
    <l n="469">nutat ab arce ratis remisque insistere tendit.</l>
    <l n="470">instaurant primi certamina liber amictu                    </l>
    <l n="471">Eurytus et dictis Talai non territus Idas,</l>
    <l n="472">inde alii increpitant atque aequora pectore tollunt.</l>
    <l n="473">par gemitu pulsuque labor versumque vicissim</l>
    <l n="474">mittitur in puppem remo mare. laetus et ipse</l>
    <l n="475">Alcides 'quisnam hos vocat in certamina fluctus?'                    </l>
    <l n="476">dixit et intortis adsurgens arduus undis</l>
    <l n="477">percussit subito deceptum fragmine pectus</l>
    <l n="478">atque in terga ruens Talaum fortemque Eriboten</l>
    <l n="479">et longe tantae securum Amphiona molis</l>
    <l n="480">obruit inque tuo posuit caput, Iphite, transtro.                     </l>
    <l n="481">Iam summas caeli Phoebus candentior arces</l>
    <l n="482">vicerat et longas medius revocaverat umbras.</l>
    <l n="483">tardior hinc cessante viro quae proxima Tiphys</l>
    <l n="484">litora quosque dabat densa trabe Mysia montes</l>
    <l n="485">advehitur. petit excelsas Tirynthius ornos,                    </l>
    <l n="486">haeret Hylas lateri passusque moratur iniquos. </l>
    <l n="487">Illum ubi Iuno poli summo de vertice puppem</l>
    <l n="488">deseruisse videt, tempus rata diva nocendi</l>
    <l n="489">Pallada consortem curis cursusque regentem,</l>
    <l n="490">nequa inde inceptis fieret mora, fallere prima                    </l>
    <l n="491">molitur caroque dolis avertere fratri,</l>
    <l n="492">tum sic adloquitur: 'procerum vi pulsus iniqua</l>
    <l n="493">germanique manu (repetis quo crimine) Perses</l>
    <l n="494">barbaricas iam movit opes Hyrcanaque signa.</l>
    <l n="495">Aeetes contra thalamis et virgine pacta                    </l>
    <l n="496">conciliat reges Scythicos primusque coacta</l>
    <l n="497">advehit Albana Styrus gener agmina porta,</l>
    <l n="498">bellum ingens, atque ipse citis Gradivus habenis</l>
    <l n="499">fundit equos. viden Arctoo de carcere quanta</l>
    <l n="500">tollat se nubes atque aequore pendeat atro?                    </l>
    <l n="501">corripe prima vias. finem cum Phasidis alti</l>
    <l n="502">transierit Perses aciemque admoverit urbi,</l>
    <l n="503">coepta refer paulumque moras et foedera necte</l>
    <l n="504">consiliis atque arte tua. sponde adfore reges</l>
    <l n="505">dis genitos, quis arma volens, quis agmina iungat.'                    </l>
    <l n="506">at virgo, quamquam insidias aestusque novercae</l>
    <l n="507">sentiat et blandos quaerentem fingere vultus,</l>
    <l n="508">obsequitur tamen et iussas petit ocius oras. </l>
    <l n="509">Ingemuit Iuno tandemque silentia rumpit:</l>
    <l n="510">'en labor, en odiis caput insuperabile nostris!                    </l>
    <l n="511">quam Nemeen tot fessa minis quae bellave Lernae</l>
    <l n="512">experiar? Phrygiis ultro concurrere monstris</l>
    <l n="513">nempe virum et pulso reserantem Pergama ponto</l>
    <l n="514">vidimus: en ego nunc regum soror++et mihi gentis</l>
    <l n="515">ullus honos? iam tum indecores iussaeque dolorum                    </l>
    <l n="516">primitiae et tenero superati protinus angues.</l>
    <l n="517">debueram nullos iuveni iam quaerere casus</l>
    <l n="518">victa nec ad tales forsan descendere pugnas.</l>
    <l n="519">verum animis insiste tuis ~actumque movebo~</l>
    <l n="520">tende, pudor; mox et Furias Ditemque movebo.'                    </l>
    <l n="521">haec ait et pariter laevi iuga pinea montis</l>
    <l n="522">respicit ac pulchro venantes agmine nymphas,</l>
    <l n="523">undarum nemorumque decus. levis omnibus arcus</l>
    <l n="524">et manicae virides et stricta myrtus habena,</l>
    <l n="525">summo palla genu, tenui vagus innatat unda                    </l>
    <l n="526">crinis ad obscurae decurrens cingula mammae.</l>
    <l n="527">ipsa citatarum tellus pede plausa sororum</l>
    <l n="528">personat et teneris summittit gramina plantis.</l>
    <l n="529">e quibus Herculeo Dryope percussa fragore,</l>
    <l n="530">cum fugerent iam tela ferae, processerat ultra                    </l>
    <l n="531">turbatum visura nemus fontemque petebat</l>
    <l n="532">rursus et attonitos referebat ab Hercule vultus.</l>
    <l n="533">hanc delapsa polo piceaeque adclinis opacae</l>
    <l n="534">Iuno vocat prensaque manu sic blanda profatur:</l>
    <l n="535">'quem tibi coniugio tot dedignata dicavi,                     </l>
    <l n="536">nympha, procos, en Haemonia puer adpulit alno,</l>
    <l n="537">clarus Hylas, saltusque tuos fontesque pererrat.</l>
    <l n="538">vidisti roseis haec per loca Bacchus habenis</l>
    <l n="539">cum domitas acies et eoi fercula regni</l>
    <l n="540">duceret ac rursus thiasos et sacra moventem.                    </l>
    <l n="541">hunc tibi vel posito venan pectine Phoebum</l>
    <l n="542">crede dari. quae spes nymphis aufertur Achaeis,</l>
    <l n="543">praereptum quanto proles Boebeia questu</l>
    <l n="544">audiet et flavi quam tristis nata Lycormae!'</l>
    <l n="545">sic ait et celerem frondosa per avia cervum                    </l>
    <l n="546">suscitat ac iuveni sublimem cornibus offert.</l>
    <l n="547">ille animos tardusque fugae longumque resistens</l>
    <l n="548">sollicitat suadetque pari contendere cursu.</l>
    <l n="549">credit Hylas praedaeque ferox ardore propinquae</l>
    <l n="550">insequitur, simul Alcides hortatibus urget                    </l>
    <l n="551">prospiciens. iamque ex oculis aufertur uterque,</l>
    <l n="552">cum puerum instantem quadripes fessaque minantem</l>
    <l n="553">tela manu procul ad nitidi spiracula fontis</l>
    <l n="554">ducit et intactas levis ipse superfugit undas.</l>
    <l n="555">hoc pueri spes lusa modo est nec tendere certat                    </l>
    <l n="556">amplius; utque artus et concita pectora sudor</l>
    <l n="557">diluerat, gratos avidus procumbit ad amnes.</l>
    <l n="558">stagna vaga sic luce micant ubi Cynthia caelo</l>
    <l n="559">prospicit aut medii transit rota candida Phoebi,</l>
    <l n="560">tale iubar diffundit aquis: nil umbra comaeque                    </l>
    <l n="561">turbavitque sonus surgentis ad oscula nymphae.</l>
    <l n="562">illa avidas iniecta manus heu sera cientem</l>
    <l n="563">auxilia et magni referentem nomen amici</l>
    <l n="564">detrahit, adiutae prono nam pondere vires. </l>
    <l n="565">Iam pater umbrosis Tirynthius arcibus ornum                    </l>
    <l n="566">depulerat magnoque iugi stridore revulsam</l>
    <l n="567">terga super fulvi porrexerat horrida monstri</l>
    <l n="568">litora curva petens; alio nam calle reversum</l>
    <l n="569">credit Hylan captaque dapes auxisse ferina.</l>
    <l n="570">sed neque apud socios structasque in litore mensas                    </l>
    <l n="571">unanimum videt aeger Hylan nec longius acrem</l>
    <l n="572">intendens aciem. varios hinc excitat aestus</l>
    <l n="573">nube mali percussus amor, quibus haeserit oris,</l>
    <l n="574">quis tales impune moras casusve laborve</l>
    <l n="575">attulerit. densam interea descendere noctem                    </l>
    <l n="576">iam maiore metu, tum vero et pallor et amens</l>
    <l n="577">cum piceo sudore rigor. ceu pectora nautis</l>
    <l n="578">congelat hiberni vultus Iovis agricolisve,</l>
    <l n="579">cum coit umbra minax, comitis sic adficit error</l>
    <l n="580">Alciden saevaeque monet meminisse novercae.                    </l>
    <l n="581">continuo, volucri ceu pectora tactus asilo</l>
    <l n="582">emicuit Calabris taurus per confraga saeptis</l>
    <l n="583">obvia quaeque ruens, tali se concitat ardens</l>
    <l n="584">in iuga senta fuga. pavet omnis conscia late</l>
    <l n="585">silva, pavent montes, luctu succensus acerbo                    </l>
    <l n="586">quid struat Alcides tantaque quid apparet ira.</l>
    <l n="587">ille, velut refugi quem contigit improba Mauri</l>
    <l n="588">lancea sanguineus vasto leo murmure fertur</l>
    <l n="589">frangit et absentem vacuis sub dentibus hostem,</l>
    <l n="590">sic furiis accensa gerens Tirynthius ora                    </l>
    <l n="591">fertur et intento decurrit montibus arcu.</l>
    <l n="592">heu miserae quibus ille feris, quibus incidit usquam</l>
    <l n="593">immeritis per lustra viris! volat ordine nullo</l>
    <l n="594">cuncta petens, nunc ad ripas deiectaque saxis</l>
    <l n="595">flumina, nunc notas nemorum procurrit ad umbras.                    </l>
    <l n="596">rursus Hylan et rursus Hylan per longa reclamat</l>
    <l n="597">avia: responsant silvae et vaga certat imago. </l>
    <l n="598">At sociis immota fides Austrisque secundis</l>
    <l n="599">certa: morae nec parvus Hylas, quamquam omnibus aeque</l>
    <l n="600">grata rudimenta, Herculeo sub nomine pendent.                    </l>
    <l n="601">illum omnes lacrimis maestisque reposcere votis</l>
    <l n="602">incertique metu nunc longas litore voces</l>
    <l n="603">spargere, nunc seris ostendere noctibus ignes.</l>
    <l n="604">ipse vel excelsi cum densa silentia montis</l>
    <l n="605">strata vel oblatis ductor videt aequora ventis                    </l>
    <l n="606">stat lacrimans magnoque viri cunctatur amore.</l>
    <l n="607">illius incessus habilemque ad terga pharetram,</l>
    <l n="608">illum inter proceres maestaeque silentia mensae</l>
    <l n="609">quaerit inops quondam ingenti comprensa trahentem</l>
    <l n="610">vina manu et durae referentem monstra novercae.                    </l>
    <l n="611">Nec minus interea crudelis Iapyga Iuno</l>
    <l n="612">adsidue movet et primis cum solibus offert.</l>
    <l n="613">iamque morae impatiens cunctantes increpat ausus</l>
    <l n="614">Tiphys et oblato monet otia rumpere cursu.</l>
    <l n="615">ergo animum flexus dictis instantis Iason                    </l>
    <l n="616">concedit sociosque simul sic fatur ad omnes:</l>
    <l n="617">'o utinam, Scythicis struerem cum funera terris,</l>
    <l n="618">vox mihi mentitas tulerit Parnasia sortes,</l>
    <l n="619">agmine de tanto socium qui maximus armis</l>
    <l n="620">adforet, hunc Iovis imperiis fatoque teneri                    </l>
    <l n="621">ante procellosum scopulis errantibus aequor.</l>
    <l n="622">necdum fama viri nec certior exstitit auctor.</l>
    <l n="623">verum agite et, dubiis variant quae pectora curis,</l>
    <l n="624">consulite et, motis seu vos via flatibus urget,</l>
    <l n="625">pergite et inceptos mecum revocate labores,                    </l>
    <l n="626">seu pluris tolerare moras rursusque propinquis</l>
    <l n="627">quaesivisse iugis, pretium haud leve temporis acti.' </l>
    <l n="628">Dixerat. at studiis iamdudum freta iuventus</l>
    <l n="629">orat inire vias: unum tanto afore coetu</l>
    <l n="630">nec minus in sese generis dextrasque potentes                    </l>
    <l n="631">esse ferunt. tali mentem pars maxima flatu</l>
    <l n="632">erigit et vana gliscunt praecordia lingua:</l>
    <l n="633">saltibus ut mediis tum demum laeta reducit</l>
    <l n="634">cerva gregem, tum gestit aper reboatque superbis</l>
    <l n="635">comminus ~ursa~ lupis, cum sese Martia tigris                    </l>
    <l n="636">abstulit aut curvo tacitus leo condidit antro. </l>
    <l n="637">At pius ingenti Telamon iam fluctuat ira</l>
    <l n="638">cum fremitu saevisque serens fera iurgia dictis</l>
    <l n="639">insequitur magnoque implorat numina questu.</l>
    <l n="640">idem orans prensatque viros demissaque supplex                    </l>
    <l n="641">haeret ad ora ducis, nil se super Hercule fari,</l>
    <l n="642">sed socio quocumque, gemens; quamquam aspera fama</l>
    <l n="643">iam loca iamque feras per barbara litora gentes,</l>
    <l n="644">non alium contra Alciden, non pectora tanta</l>
    <l n="645">posse dari. rursum instimulat ducitque faventes                    </l>
    <l n="646">magnanimus Calydone satus, potioribus ille</l>
    <l n="647">deteriora fovens semperque inversa tueri</l>
    <l n="648">durus et haud ullis umquam superabilis aequis</l>
    <l n="649">rectorumve memor. 'non Herculis' inquit 'adempti,</l>
    <l n="650">sed tuus in seros haec nostra silentia questus                    </l>
    <l n="651">traxit honor, dum iura dares, dum tempora fandi.</l>
    <l n="652">septimus hic celsis descendit montibus Auster</l>
    <l n="653">iamque ratem Scythicis forsan statuisset in oris.</l>
    <l n="654">nos patriae immemores, maneant ceu nulla revectos</l>
    <l n="655">gaudia, sed duro saevae sub rege Mycenae,                    </l>
    <l n="656">ad medium cunctamur iter. si finibus ullis</l>
    <l n="657">has tolerare moras et inania tempora possem,</l>
    <l n="658">regna hodie et dulcem sceptris Calydona tenerem</l>
    <l n="659">laetus opum pacisque meae tutusque manerem</l>
    <l n="660">quis genitor materque locis. quid deside terra                    </l>
    <l n="661">haeremus, vacuos cur lassant aequora visus?</l>
    <l n="662">tu comitem Alciden ad Phasidis amplius arva</l>
    <l n="663">adfore, tu socias ultra tibi rere pharetras?</l>
    <l n="664">non ea fax odiis oblitave numine fesso</l>
    <l n="665">Iuno sui. nova Tartareo fors semine monstra                    </l>
    <l n="666">atque iterum Inachiis iam nuntius urget ab Argis.</l>
    <l n="667">non datur haec magni proles Iovis, at tibi Pollux</l>
    <l n="668">stirpe pares Castorque manent, at cetera divum</l>
    <l n="669">progenies nec parva mihi fiducia gentis.</l>
    <l n="670">en egomet quocumque vocas sequar, agmina ferro                    </l>
    <l n="671">plura metam, tibi dicta manus, tibi quicquid in ipso</l>
    <l n="672">sanguine erit iamque hinc operum quae maxima posco.</l>
    <l n="673">scilicet in solis profugi stetit Herculis armis</l>
    <l n="674">nostra salus. nempe ora aeque mortalia cuncti</l>
    <l n="675">ecce gerunt, ibant aequo nempe ordine remi.                    </l>
    <l n="676">ille vel insano iamdudum turbidus aestu</l>
    <l n="677">vel parta iam laude tumens consortia famae</l>
    <l n="678">despicit ac nostris ferri comes abnuit actis.</l>
    <l n="679">vos, quibus et virtus et spes in limine primo,</l>
    <l n="680">tendite, dum rerum patiens calor et rude membris                    </l>
    <l n="681">robur inest; nec enim solis dare funera Colchis</l>
    <l n="682">sit satis et tota pelagus lustrasse iuventa.</l>
    <l n="683">spes mihi quae tali potuit longissima casu</l>
    <l n="684">esse fuit: quiscumque virum perquirere silvis</l>
    <l n="685">egit amor, loca vociferans non ulla reliqui.                    </l>
    <l n="686">nunc quoque, dum vario nutat sententia motu,</l>
    <l n="687">cernere devexis redeuntem montibus opto.</l>
    <l n="688">sat lacrimis comitique datum, quem sortibus aevi</l>
    <l n="689">crede vel in mediae raptum tibi sanguine pugnae!' </l>
    <l n="690">Talibus Oenides urget, simul incita dictis                    </l>
    <l n="691">heroum manus. ante omnes Argoa iubebat</l>
    <l n="692">vincla rapi Calais. furias miratur ovantum</l>
    <l n="693">Aeacides multusque viri cunctantia corda</l>
    <l n="694">fert dolor, an sese comitem tam tristibus actis</l>
    <l n="695">abneget et celsi maerens petat ardua montis.                    </l>
    <l n="696">non tamen et gemitus et inanes desinit iras</l>
    <l n="697">fundere. 'quis terris pro Iuppiter' inquit 'Achaeis</l>
    <l n="698">iste dies! saevi capient quae gaudia Colchi!</l>
    <l n="699">non hi tum flatus, non ista superbia dictis,</l>
    <l n="700">litore cum patrio iam vela petentibus Austris                    </l>
    <l n="701">cunctus ad Alciden versus favor: ipse iuvaret,</l>
    <l n="702">ipse ducis curas meritosque subiret honores.</l>
    <l n="703">iamne animis, iam[ne] gente pares? aeque inclita vulgi</l>
    <l n="704">dextera? nulla fides, nulli super Hercule fletus?</l>
    <l n="705">nunc Porthaonides, nunc dux mihi Thracia proles?                    </l>
    <l n="706">aspera nunc pavidos contra ruit agna leones?</l>
    <l n="707">hanc ego magnanimi spolium Didymaonis hastam,</l>
    <l n="708">quae neque iam frondes virides nec proferet umbras,</l>
    <l n="709">ut semel est evulsa iugis ac matre perempta</l>
    <l n="710">fida ministeria et duras obit horrida pugnas,                    </l>
    <l n="711">testor et hoc omni, ductor, tibi numine firmo:</l>
    <l n="712">saepe metu, saepe in tenui discrimine rerum</l>
    <l n="713">Herculeas iam serus opes spretique vocabis</l>
    <l n="714">arma viri nec nos tumida haec tum dicta iuvabunt.' </l>
    <l n="715">Talibus Aeacides socios terroribus urgens                    </l>
    <l n="716">inlacrimat multaque comas deformat harena.</l>
    <l n="717">fata trahunt raptusque virum certamine ductor</l>
    <l n="718">ibat et obtenta mulcebat lumina palla.</l>
    <l n="719">hic vero ingenti repetuntur pectora luctu,</l>
    <l n="720">ut socii sedere locis nullaeque leonis                    </l>
    <l n="721">exuviae tantique vacant vestigia transtri.</l>
    <l n="722">flet pius Aeacides, maerent Poeantia corda,</l>
    <l n="723">ingemit et dulci frater cum Castore Pollux.</l>
    <l n="724">omnis adhuc vocat Alciden fugiente carina,</l>
    <l n="725">omnis Hylan, medio pereunt iam nomina ponto.                    </l>
    <l n="726">Dat procul interea toto pater aequore signum</l>
    <l n="727">Phorcys et immanes intorto murice phocas</l>
    <l n="728">contrahit antra petens. simul et Massylus et una</l>
    <l n="729">Lyctius et Calabris redit armentarius arvis.</l>
    <l n="730">ilicet extremi nox litore Solis Hiberas                    </l>
    <l n="731">condidit alta domos et sidera sustulit axis.</l>
    <l n="732">flumina conticuere, iacet cum flatibus aequor.</l>
    <l n="733">Amphitryoniades nec quae nova lustra requirat</l>
    <l n="734">nec quo temptet iter comitis nec fata parenti</l>
    <l n="735">quae referat videt aut socios qua mente revisat.                    </l>
    <l n="736">urit amor solisque negat decedere silvis.</l>
    <l n="737">non aliter gemitu quondam lea prolis ademptae</l>
    <l n="738">terga dedit: sedet inde viis inclusaque longo</l>
    <l n="739">pervigilant castella metu, dolor attrahit orbes</l>
    <l n="740">interea et misero manat iuba sordida luctu.</l>
  </div>
  <div n="4">
    <l n="1">Atque ea non oculis divum pater amplius aequis</l>
    <l n="2">sustinuit natique pios miseratus amores</l>
    <l n="3">Iunonem ardenti trepidam gravis increpat ira:</l>
    <l n="4">'ut nova nunc tacito se pectore gaudia tollunt!</l>
    <l n="5">haeret inops solisque furit Tirynthius oris,                    </l>
    <l n="6">at comite immemores Minyae facilesque relicto</l>
    <l n="7">alta tenent. sic Iuno ducem fovet anxia curis</l>
    <l n="8">Aesonium, sic arma viro sociosque ministrat.</l>
    <l n="9">iam quibus incertam bellis Scythicaeque paventem</l>
    <l n="10">gentis opes, quanta trepidam formidine cernam!                    </l>
    <l n="11">tum precibus, tum me lacrimis et supplice dextra</l>
    <l n="12">attemptare veto. rerum mihi firma potestas.</l>
    <l n="13">i, Furias Veneremque move, dabit impia poenas</l>
    <l n="14">virgo nec Aeetae gemitus patiemur inultos.'</l>
    <l n="15">dixit et arcano redolentem nectare rorem,                    </l>
    <l n="16">quem penes alta quies liquidique potentia somni,</l>
    <l n="17">detulit inque vagi libavit tempora nati.</l>
    <l n="18">ille graves oculos et Hylan resonantia semper</l>
    <l n="19">ora ferens, ut nulla deum superare potestas,</l>
    <l n="20">procumbit. tandem fessis pax reddita silvis                    </l>
    <l n="21">fluminaque et vacuis auditae montibus aurae.</l>
    <l n="22">ecce puer summa se tollere visus ab unda</l>
    <l n="23">frondibus in croceis et iniquae munera nymphae</l>
    <l n="24">stansque super carum talis caput edere voces:</l>
    <l n="25">'quid, pater, in vanos absumis tempora questus?                    </l>
    <l n="26">hoc nemus, hoc fatis mihi iam domus, improba quo me</l>
    <l n="27">nympha rapit saevae monitu Iunonis, in amne.</l>
    <l n="28">nunc Iovis accessus et iam mihi limina caeli</l>
    <l n="29">conciliat iungitque toros et fontis honores.</l>
    <l n="30">o dolor, o dulces quas gessimus ante pharetrae!                    </l>
    <l n="31">iam socii laetis rapuerunt vincula ventis,</l>
    <l n="32">hortator postquam furiis et voce nefanda</l>
    <l n="33">impulit Oenides. verum cum gente domoque</l>
    <l n="34">ista luet saevaeque aderunt tua numina matri.</l>
    <l n="35">surge age et in duris haud umquam defice, caelo                    </l>
    <l n="36">mox aderis teque astra ferent: tu semper amoris</l>
    <l n="37">sis memor et cari comitis ne abscedat imago.'</l>
    <l n="38">talibus orantem dictis visuque fruentem</l>
    <l n="39">ille ultro petit et vacuis amplexibus instat</l>
    <l n="40">languentisque movet frustra conamina dextrae:                    </l>
    <l n="41">corpus hebet somno refugaque eluditur umbra.</l>
    <l n="42">tum lacrimis, tum voce sequi, tum rumpere questus,</l>
    <l n="43">cum sopor et vano spes maesta resolvitur actu.</l>
    <l n="44">fluctus ab undisoni ceu forte crepidine saxi</l>
    <l n="45">cum rapit halcyonis miserae fetumque laremque,                    </l>
    <l n="46">it super aegra parens queriturque tumentibus undis</l>
    <l n="47">certa sequi quocumque ferant audetque pavetque,</l>
    <l n="48">icta fatiscit aquis donec domus haustaque fluctu est;</l>
    <l n="49">illa dolens vocem dedit et se sustulit alis:</l>
    <l n="50">haud aliter somni maestus labor. exsilit amens                    </l>
    <l n="51">effusisque genas lacrimis rigat. 'ibimus' inquit</l>
    <l n="52">'solus et hos montes desertaque lustra tenebis,</l>
    <l n="53">care puer, nec res ultra mirabere nostras?'</l>
    <l n="54">haec fatus relegitque vias et vallibus exit</l>
    <l n="55">incertus quid Iuno ferat, quas apparet iras.                    </l>
    <l n="56">nec minus et socios cernit procul aequore ferri</l>
    <l n="57">praecipites tacitumque pudet potuisse relinqui.</l>
    <l n="58">Iamque iter ad Teucros atque hospita moenia Troiae</l>
    <l n="59">flexerat Iliaci repetens promissa tyranni,</l>
    <l n="60">cum maesto Latona simul Dianaque vultu                    </l>
    <l n="61">ante Iovem stetit et supplex sic fatur Apollo:</l>
    <l n="62">'in quem alium Alciden, in quae iam tempora differs</l>
    <l n="63">Caucaseum, rex magne, senem? nullumne malorum</l>
    <l n="64">finem adeo poenaeque dabis? te cuncta precatur</l>
    <l n="65">gens hominum atque ipsi iam te, pater optime, montes                    </l>
    <l n="66">fessaque cum silvis orant iuga. sat tibi furtum</l>
    <l n="67">ignis et aetheriae defensa silentia mensae!'</l>
    <l n="68">dixit ubi, e scopulis media inter pabula diri</l>
    <l n="69">vulturis ipse etiam gemitu maestaque fatigat</l>
    <l n="70">voce Iovem saevis relevans ambusta pruinis                    </l>
    <l n="71">lumina, congeminant amnes rupesque fragorem</l>
    <l n="72">Caucaseae, stupet ipse dei clamoribus ales.</l>
    <l n="73">tunc etiam superas Acheronte auditus ad arces</l>
    <l n="74">Iapetus, gravis orantem procul arcet Erinys</l>
    <l n="75">respiciens celsi legem Iovis. ille dearum                    </l>
    <l n="76">fletibus et magno Phoebi commotus honore</l>
    <l n="77">velocem roseis demittit nubibus Irin.</l>
    <l n="78">'i, Phrygas Alcides et Troiae differat arma.</l>
    <l n="79">nunc' ait 'eripiat dirae Titana volucri.'</l>
    <l n="80">diva volat defertque viro celeranda parentis                    </l>
    <l n="81">imperia atque alacrem laetis hortatibus implet.</l>
    <l n="82">Iam Minyae mediis clarae per sidera noctis</l>
    <l n="83">fluctibus intulerant placido cava lintea cursu</l>
    <l n="84">multaque deserto memores super Hercule volvunt.</l>
    <l n="85">Thracius at summa sociis e puppe sacerdos                    </l>
    <l n="86">fata deum et miserae solans incommoda vitae</l>
    <l n="87">securum numeris agit et medicabile carmen.</l>
    <l n="88">quod simul adsumpta pulsum fide, luctus et irae</l>
    <l n="89">et labor et dulces cedunt e pectore nati.</l>
    <l n="90">Interea magni iamiam subeuntibus astris                    </l>
    <l n="91">Oceani genitale caput Titania frenis</l>
    <l n="92">antra sonant, Sol auricomis urgentibus horis</l>
    <l n="93">multifidum iubar et bisseno sidere textam</l>
    <l n="94">loricam induitur; ligat hanc qui nubila contra</l>
    <l n="95">balteus undantem variat mortalibus arcum.                    </l>
    <l n="96">inde super terras et eoi cornua montis</l>
    <l n="97">emicuit traxitque diem candentibus undis</l>
    <l n="98">et Minyas viso liquerunt flamina Phoebo.</l>
    <l n="99">Proxima Bebrycii panduntur litora regni,</l>
    <l n="100">pingue solum et duris regio non invida tauris.                    </l>
    <l n="101">rex Amycus. regis fatis et numine freti</l>
    <l n="102">non muris cinxere domos, non foedera legum</l>
    <l n="103">ulla colunt placidas aut iura tenentia mentes.</l>
    <l n="104">quales Aetnaeis rabidi Cyclopes in antris</l>
    <l n="105">nocte sub hiberna servant freta, sicubi saevis                    </l>
    <l n="106">advectet ratis acta notis tibi pabula dira</l>
    <l n="107">et miseras, Polypheme, dapes, sic undique in omnes</l>
    <l n="108">prospiciunt cursantque vias, qui corpora regi</l>
    <l n="109">capta trahant. ea Neptuno trux ipse parenti</l>
    <l n="110">sacrifici pro rupe iugi media aequora supra                    </l>
    <l n="111">torquet agens. sin forma viris praestantior adsit,</l>
    <l n="112">tum legere arma iubet sumptisque occurrere contra</l>
    <l n="113">caestibus: haec miseri sors est aequissima leti.</l>
    <l n="114">huc ubi devectam Neptunus gurgite puppem</l>
    <l n="115">sensit et extremum nati prospexit in oras                    </l>
    <l n="116">et quondam laetos domini certamine campos,</l>
    <l n="117">ingemit ac tales evolvit pectore questus:</l>
    <l n="118">'infelix imas quondam mihi rapta sub undas</l>
    <l n="119">nec potius magno Melie tum mixta Tonanti!</l>
    <l n="120">usque adeone meam quacumque ab origine prolem                    </l>
    <l n="121">tristia fata manent? sic te olim pergere sensi,</l>
    <l n="122">Iuppiter, iniustae quando mihi virginis armis</l>
    <l n="123">concidit infelix et nunc chaos implet Orion.</l>
    <l n="124">nec tibi nunc virtus aut det fiducia nostri,</l>
    <l n="125">nate, animos opibusque ultra ne crede paternis.                    </l>
    <l n="126">iamiam aliae vires maioraque sanguine nostro</l>
    <l n="127">vincunt fata Iovis, potior cui cura suorum est.</l>
    <l n="128">atque ideo nec ego hanc tumidis avertere ventis</l>
    <l n="129">temptavi tenuive ratem nec iam mora morti</l>
    <l n="130">hinc erit ulla tuae. reges preme, dure, secundos!'                    </l>
    <l n="131">abstulit inde oculos natumque et tristia linquens</l>
    <l n="132">proelia sanguineo terras pater adluit aestu.</l>
    <l n="133">Principio fluvios gentemque et litora ductor</l>
    <l n="134">explorare iubet paulumque egressus Echion</l>
    <l n="135">invenit obscura gemitus in valle trahentem                    </l>
    <l n="136">clam iuvenem et caesi maerentem nomen amici.</l>
    <l n="137">ille virum ut contra venientem umbrataque vidit</l>
    <l n="138">tempora Parrhasio patris de more galero</l>
    <l n="139">paciferaeque manu nequiquam insignia virgae,</l>
    <l n="140">'heu fuge' ait 'certo quicumque es, perdite, passu                    </l>
    <l n="141">dum datur!' obstipuit visu Nonacria proles</l>
    <l n="142">quid ferat admirans. postquam remeare monentem</l>
    <l n="143">ocius et dictis perstantem cernit in isdem,</l>
    <l n="144">abripit et sociis quae sint ea promere cogit.</l>
    <l n="145">ille manum tendens 'non haec' ait 'hospita vobis                    </l>
    <l n="146">terra, viri, non hic ullos reverentia ritus</l>
    <l n="147">pectora: mors habitat saevaeque hoc litore pugnae.</l>
    <l n="148">iam veniet diros Amycus qui tollere caestus</l>
    <l n="149">imperet et vasto qui vertice nubila pulset.</l>
    <l n="150">talis in advectos Neptuni credita proles                    </l>
    <l n="151">aeternum furit atque aequae virtutis egentes</l>
    <l n="152">ceu superum segnes ad iniqua altaria tauros</l>
    <l n="153">constituit, tandem ut misero lavet arma cerebro.</l>
    <l n="154">consulite atque fugae medium ne temnite tempus.</l>
    <l n="155">namque isti frustra quisquam concurrere monstro                    </l>
    <l n="156">audeat et quaenam talem vidisse voluptas?'</l>
    <l n="157">ductor ad haec: 'Bebryxne venis diversaque regi</l>
    <l n="158">corda gerens--melior vulgi nam saepe voluntas--</l>
    <l n="159">hostis an externis fato delatus ab oris?</l>
    <l n="160">et tua cur Amycus caestu nondum obruit ora?'                    </l>
    <l n="161">'nomen' ait 'praedulce mihi ~nomen~que secutus</l>
    <l n="162">Otreos unanimi. decus ille et laeta suorum</l>
    <l n="163">gloria nec vestros comes aspernandus in actus</l>
    <l n="164">Hesionam et Phrygiae peteret cum gaudia nuptae,</l>
    <l n="165">hic Amycum contra iussus stetit atque ego palmas                    </l>
    <l n="166">implicui. sed prima procul vixdum ora levantis</l>
    <l n="167">fulminea frontem dextra disiectaque fudit</l>
    <l n="168">lumina. me numquam leto dignatus et armis,</l>
    <l n="169">sed lacrimis potius luctuque absumor inerti.</l>
    <l n="170">spes tamen, his fando si nuntius extitit oris                    </l>
    <l n="171">et Mariandynum patrias penetravit ad urbes,</l>
    <l n="172">unde genus fraterque viro--sed et ille quierit</l>
    <l n="173">oro nec vanis cladem Lycus augeat armis.'</l>
    <l n="174">Haec ubi non ulla iuvenes formidine moti</l>
    <l n="175">accipiunt (dulce et dura sic pergere mente),                     </l>
    <l n="176">terga sequi properosque iubet coniungere gressus.</l>
    <l n="177">litore in extremo spelunca apparuit ingens</l>
    <l n="178">arboribus super et dorso contecta minanti,</l>
    <l n="179">non quae dona deum, non quae trahat aetheris ignem,</l>
    <l n="180">infelix domus et sonitu tremebunda profundi.                    </l>
    <l n="181">at varii pro rupe metus: hinc trunca rotatis</l>
    <l n="182">bracchia rapta viris strictoque immortua caestu</l>
    <l n="183">ossaque taetra situ et capitum maestissimus ordo</l>
    <l n="184">per piceas, quibus adverso sub vulnere nulla</l>
    <l n="185">iam facies nec nomen erat; media ipsius arma                    </l>
    <l n="186">sacra metu[que] magnique aris imposta parentis.</l>
    <l n="187">hospitis hic primum monitus rediere Dymantis</l>
    <l n="188">et pavor et monstri subiit absentis imago</l>
    <l n="189">atque oculos cuncti inter se tenuere silentes,</l>
    <l n="190">donec sidereo Pollux interritus ore                    </l>
    <l n="191">'te tamen hac, quicumque es,' ait 'formidine faxo</l>
    <l n="192">iam tua silva ferat, modo sint tibi sanguis et artus!'</l>
    <l n="193">omnibus idem animus forti decernere pugna</l>
    <l n="194">exoptantque virum contraque occurrere poscunt.</l>
    <l n="195">qualiter ignotis spumantem funditus amnem                    </l>
    <l n="196">pandit iter, mox omne pecus formidine pulsa</l>
    <l n="197">pone subit iamque et mediis procedit ab undis.</l>
    <l n="198">At procul e silvis sese gregibusque ferebat</l>
    <l n="200">saevus in antra gigas, quem nec sua turba tuendo                    </l>
    <l n="201">it taciti secura metus. mortalia nusquam</l>
    <l n="202">signa manent; instar scopuli, qui montibus altis</l>
    <l n="203">summus abit longeque iugo stat solus ab omni.</l>
    <l n="204">devolat inde furens nec quo via curve profecti</l>
    <l n="205">nec genus ante rogat, sed tali protonat ira:                    </l>
    <l n="206">'incipite, o iuvenes! etenim fiducia, credo,</l>
    <l n="207">huc tulit auditas et sponte lacessitis oras.</l>
    <l n="208">sin errore viae necdum mens gnara locorum,</l>
    <l n="213">Neptuni domus atque egomet Neptunia proles.                    </l>
    <l n="209">hic mihi lex caestus adversaque tollere contra                    </l>
    <l n="210">bracchia, sic ingens Asiae plaga quique per Arcton</l>
    <l n="211">dexter et in laevum pontus iacet haec mea visit</l>
    <l n="212">hospitia, hoc cuncti remeant certamine reges.</l>
    <l n="214">iam pridem caestus resides et frigida raris                    </l>
    <l n="215">dentibus aret humus. quis mecum foedera iunget?</l>
    <l n="216">prima manu cui dona fero? mox omnibus idem</l>
    <l n="217">ibit honos. fuga sub terras, fuga nulla per auras.</l>
    <l n="218">nec lacrimae--ne ferte preces--superive vocati</l>
    <l n="219">pectora nostra movent: aliis rex Iuppiter oris.</l>
    <l n="220">faxo Bebrycium nequeat transcendere puppis                    </l>
    <l n="221">ulla fretum et ponto volitet Symplegas inani.'</l>
    <l n="222">Talia dicta dabat, cum protinus asper Iason</l>
    <l n="223">et simul Aeacidae simul et Calydonis alumni</l>
    <l n="224">Nelidesque Idasque prior quae maxima surgunt</l>
    <l n="225">nomina, sed nudo steterat iam pectore Pollux.                    </l>
    <l n="226">tum pavor et gelidus defixit Castora sanguis,</l>
    <l n="227">nam nec ad Elei pugnam videt ora parentis</l>
    <l n="228">nec sonat Oebalius caveae favor aut iuga nota</l>
    <l n="229">Taygeti, lavitur patrios ubi victor ad amnes,</l>
    <l n="230">nec pretium sonipes aut sacrae taurus harenae,                     </l>
    <l n="231">praemia sed manes reclusaque ianua leti.</l>
    <l n="232">illum Amycus nec fronte trucem nec mole tremendum,</l>
    <l n="233">vixdum etiam primae spargentem signa iuventae,</l>
    <l n="234">ore renidenti lustrans obit et fremit ausum</l>
    <l n="235">sanguineosque rotat furiis ardentibus orbes.                    </l>
    <l n="236">non aliter iam regna poli, iam capta Typhoeus</l>
    <l n="237">astra ferens Bacchum ante acies primamque deorum</l>
    <l n="238">Pallada et oppositos doluit sibi virginis angues.</l>
    <l n="239">sic adeo insequitur rabidoque ita murmure terret:</l>
    <l n="240">'quisquis es, infelix celeras puer, haud tibi pulchrae                    </l>
    <l n="241">manserit hoc ultra frontis decus orave matri</l>
    <l n="242">nota feres. tune a sociis electus iniquis?</l>
    <l n="243">tune Amyci moriere manu?' nec plura moratus</l>
    <l n="244">ingentes umeros spatiosaque pectoris ossa</l>
    <l n="245">protulit horrendosque toris informibus artus.                    </l>
    <l n="246">deficiunt visu Minyae, miratur et ipse</l>
    <l n="247">Tyndarides. redit Alcidae iam sera cupido</l>
    <l n="248">et vacuo maestos lustrarunt lumine montes.</l>
    <l n="249">at satus aequoreo fatur tunc talia rege:</l>
    <l n="250">'aspice et haec crudis durata volumina tauris                    </l>
    <l n="251">nec peto sortis opem, sed quos potes indue caestus.'</l>
    <l n="252">Dixit et urgentis post saeva piacula fati</l>
    <l n="253">nescius extremum hoc armis innectere palmas</l>
    <l n="254">dat famulis, dat et inde Lacon. odia aspera surgunt</l>
    <l n="255">ignotis prius atque incensa mente feruntur                    </l>
    <l n="256">in medium sanguis Iovis et Neptunia proles.</l>
    <l n="257">hinc illinc dubiis intenta silentia votis</l>
    <l n="258">et pater orantis caesorum Tartarus umbras</l>
    <l n="259">nube cava tandem ad meritae spectacula pugnae</l>
    <l n="260">emittit. summi nigrescunt culmina montis.                    </l>
    <l n="261">Continuo Bebryx, Maleae velut arce fragosa</l>
    <l n="262">turbo rapax, vix ora virum, vix tollere passus</l>
    <l n="263">bracchia torrenti praeceps agit undique nimbo</l>
    <l n="264">cursibus involvens totaque immanis harena</l>
    <l n="265">insequitur. vigil ille metu cum pectore et armis                    </l>
    <l n="266">huc alternus et huc, semper cervice reducta</l>
    <l n="267">semper et in digitis et summi pulvere campi,</l>
    <l n="268">proiectusque redit. spumanti qualis in alto</l>
    <l n="269">Pliade capta ratis, trepidi quam sola magistri</l>
    <l n="270">cura tenet, rapidum ventis certantibus aequor                    </l>
    <l n="271">intemerata secat, Pollux sic providus ictus</l>
    <l n="272">servat et Oebalia dubium caput eripit arte.</l>
    <l n="273">ut deinde urgentes effudit nubibus iras</l>
    <l n="274">ardoremque viri, paulatim insurgere fesso</l>
    <l n="275">integer et summos ~manibus~ deducere caestus.                    </l>
    <l n="276">ille dies aegros Amyci sudoribus artus</l>
    <l n="277">primus et arenti cunctantem vidit hiatu</l>
    <l n="278">nec sua defessum noscunt loca nec sua regem</l>
    <l n="279">agmina. respirant ambo paulumque reponunt</l>
    <l n="280">bracchia, ceu Lapithas aut Paeonas aequore in ipso                    </l>
    <l n="281">cum refovet fixaque silet Gradivus in hasta.</l>
    <l n="282">vix steterant et iam ecce ruunt inflictaque late</l>
    <l n="283">terga sonant. nova vis iterum, nova corpora surgunt.</l>
    <l n="284">hunc pudor, hunc noto iam spes audentior hoste</l>
    <l n="285">instimulat. fumant crebro praecordia pulsu,                    </l>
    <l n="286">avia responsant gemitu iuga. pervigil ut cum</l>
    <l n="287">artificum notat Aetna manus et fulmina Cyclops</l>
    <l n="288">prosubigit, pulsis strepitant incudibus urbes.</l>
    <l n="289">emicat hic dextramque parat dextramque minatur</l>
    <l n="290">Tyndarides, redit huc oculis et pondere Bebryx                    </l>
    <l n="291">sic ratus, ille autem celeri rapit ora sinistra:</l>
    <l n="292">conclamant socii et subitas dant gaudia voces.</l>
    <l n="293">illum insperata turbatum fraude furentemque</l>
    <l n="294">Oebalides prima refugit dum detonet ira,</l>
    <l n="295">territus ipse etiam atque ingentis conscius ausi.                    </l>
    <l n="296">saevit inops Amycus nullo discrimine sese</l>
    <l n="297">praecipitans avidusque viri (respectat ovantes</l>
    <l n="298">quippe procul Minyas), tunc caestu elatus utroque</l>
    <l n="299">inruit. hos inter Pollux subit et trucis ultro</l>
    <l n="300">advolat ora viri nec spes effecta, sed ambae                    </l>
    <l n="301">in pectus cecidere manus. hoc saevior ille</l>
    <l n="302">ecce iterum vacuas agit inconsulta per auras</l>
    <l n="303">bracchia. sentit ubi Pollux rationis egentem,</l>
    <l n="304">dat genibus iunctis latus effusumque secutus</l>
    <l n="305">haud revocare gradum patitur turbatque premitque                    </l>
    <l n="306">ancipitem crebros et liber congerit ictus</l>
    <l n="307">desuper averso. sonat omni vulnere vertex</l>
    <l n="308">inclinis ceditque malis. iam tempora manant</l>
    <l n="309">sanguineaeque latent aures, vitalia donec</l>
    <l n="310">vincula, qua primo cervix committitur artu,                    </l>
    <l n="311">solvit dextra gravis. labentem propulit heros</l>
    <l n="312">ac super insistens 'Pollux ego missus Amyclis</l>
    <l n="313">et Iove natus.' ait 'nomen mirantibus umbris</l>
    <l n="314">hoc referes. sic et memori noscere sepulchro.'</l>
    <l n="315">Bebrycas extemplo spargit fuga, nullus adempti                    </l>
    <l n="316">regis amor: montem celeres silvamque capessunt.</l>
    <l n="317">haec sors, haec Amycum tandem manus arcuit ausis</l>
    <l n="318">effera servantem Ponti loca vimque iuventae</l>
    <l n="319">continuam et magni sperantem tempora patris.</l>
    <l n="320">tenditur ille ingens hominum pavor arvaque late                    </l>
    <l n="321">occupat, annosi veluti si decidat olim</l>
    <l n="322">pars Erycis vel totus Athos. qua mole iacentis</l>
    <l n="323">ipse etiam expleri victor nequit oraque longo</l>
    <l n="324">comminus obtutu mirans tenet. at manus omnis</l>
    <l n="325">heroum densis certatim amplexibus urgent                    </l>
    <l n="326">armaque ferre iuvat fessasque attollere palmas.</l>
    <l n="327">'salve, vera Iovis, vera o Iovis' undique 'proles'</l>
    <l n="328">ingeminant 'o magnanimis memoranda palaestris</l>
    <l n="329">Taygeta et primi felix labor ille magistri!'</l>
    <l n="330">dumque ea dicta ferunt, tenues tamen ire cruores                    </l>
    <l n="331">siderea de fronte vident nec sanguine Pollux</l>
    <l n="332">territus averso siccabat vulnera caestu.</l>
    <l n="333">illius excelsum ramis caput armaque Castor</l>
    <l n="334">implicat et viridi conectit tempora lauro</l>
    <l n="335">respiciensque ratem 'patriis' ait 'has precor oris,                    </l>
    <l n="336">diva, refer frondes cumque hac freta curre corona.'</l>
    <l n="337">dixerat. hinc valida caedunt armenta bipenni</l>
    <l n="338">perfusique sacro placati gurgitis amne</l>
    <l n="339">graminea sternuntur humo, tunc liba dapesque</l>
    <l n="340">frondibus accumulant; exsortia terga Laconi                    </l>
    <l n="341">praecipiunt pecudum. toto mox tempore mensae</l>
    <l n="342">laetus ovat nunc laude virum, nunc vatis honoro</l>
    <l n="343">carmine, victori geminans cratera parenti.</l>
    <l n="344">Iamque dies auraeque vocant rursusque capessunt</l>
    <l n="345">aequora, qua rigidos eructat Bosporos amnes.                    </l>
    <l n="346">illos, Nile, tuis nondum dea gentibus Io</l>
    <l n="347">transierat fluctus, unde haec data nomina ponto.</l>
    <l n="348">tum pius Oeagri claro de sanguine vates</l>
    <l n="349">admonita genetrice refert casusque locorum</l>
    <l n="350">Inachidosque vias pelagusque emensa iuvencae                    </l>
    <l n="351">exilia intentisque canit. 'videre priores</l>
    <l n="352">saepe Iovem in terras Argivaque regna Pelasgum</l>
    <l n="353">virginis Iasiae blandos descendere ad ignes.</l>
    <l n="354">sentit Iuno dolos curaque accensa iugali</l>
    <l n="355">aethere desiluit (dominam Lyrceia tellus                    </l>
    <l n="356">antraque deprensae tremuerunt conscia culpae),</l>
    <l n="357">cum trepida Inachiae paelex subit ora iuvencae</l>
    <l n="358">sponte dei; plausu fovet hanc et pectora mulcet</l>
    <l n="359">Iuno renidenti cohibens suspiria vultu.</l>
    <l n="360">mox ita adorta Iovem: "da quam modo ditibus Argis                    </l>
    <l n="361">campus alit primae referentem cornua Phoebes</l>
    <l n="362">indomitamque bovem, da carae munera nuptae.</l>
    <l n="363">ipsa ego dilectae pecudi iam pascua digna</l>
    <l n="364">praecipuosque legam fontes." qua fraude negaret</l>
    <l n="365">aut quos inventos tenuisset Iuppiter astus?                    </l>
    <l n="366">muneris illa potens custodem protinus Argum</l>
    <l n="367">adiungit. custos Argus placet, inscia somni</l>
    <l n="368">lumina non aliter toto cui vertice quam si</l>
    <l n="369">Lyda nurus sparso telas maculaverit ostro.</l>
    <l n="370">Argus et in scopulos et monstris horrida lustra                    </l>
    <l n="371">ignotas iubet ire vias heu multa morantem</l>
    <l n="372">conantemque preces inclusaque pectore verba.</l>
    <l n="373">ultima tum patriae cedens dedit oscula ripae;</l>
    <l n="374">flevit Amymone, flerunt Messeides undae,</l>
    <l n="375">flevit et effusis revocans Hyperia lacertis.                    </l>
    <l n="376">illa, ubi vel fessi tremerent erroribus artus</l>
    <l n="377">vel rueret summo iam frigidus aethere vesper,</l>
    <l n="378">heu quotiens saxo posuit latus aut, ubi longa</l>
    <l n="379">aegra siti, quos ore lacus, quae pabula carpsit,</l>
    <l n="380">verbere candentes quotiens exhorruit armos!                    </l>
    <l n="381">quin et ab excelso meditantem vertice saltus</l>
    <l n="382">audentemque mori valles citus egit in imas</l>
    <l n="383">Argus et arbitrio durus servavit erili,</l>
    <l n="384">cum subito Arcadio sonuit cava fistula ritu</l>
    <l n="385">imperiumque patris celerans Cyllenius ales                    </l>
    <l n="386">advenit et leni modulatur carmen avena</l>
    <l n="387">"quo" que ait "hinc diversus abis? heus respice cantus!"</l>
    <l n="388">haud procul insectans Argum languentia cantu</l>
    <l n="389">lumina cuncta notat dulcesque sequentia somnos</l>
    <l n="390">et celerem mediis in cantibus exigit harpen.                    </l>
    <l n="391">iamque refecta Iovi paulatim in imagine prisca</l>
    <l n="392">ibat agris Io victrix Iunonis et ecce</l>
    <l n="393">cum facibus spirisque et Tartareo ululatu</l>
    <l n="394">Tisiphonen videt: ac primo vestigia visu</l>
    <l n="395">figit et in miserae rursus bovis ora recurrit.                    </l>
    <l n="396">nec qua valle memor nec quo se vertice sistat</l>
    <l n="397">Inachias errore etiam defertur ad undas,</l>
    <l n="398">qualis et a prima quantum mutata iuvenca!</l>
    <l n="399">nec pater aut trepidae temptant accedere nymphae.</l>
    <l n="400">ergo iterum silvas, iterum petit invia retro                    </l>
    <l n="401">ceu Styga dilectum fugiens caput. inde per urbes</l>
    <l n="402">raptatur Graias atque ardua flumina ripis,</l>
    <l n="403">oblato donec paulum cunctata profundo</l>
    <l n="404">incidit. absistunt fluctus et gnara futuri</l>
    <l n="405">dant pavida alta viam, celsis procul ipsa refulget                     </l>
    <l n="406">cornibus ac summa palearia sustinet unda.</l>
    <l n="407">ast Erebi virgo ditem volat aethere Memphin</l>
    <l n="408">praecipere et Pharia venientem pellere terra.</l>
    <l n="409">contra Nilus adest et toto gurgite torrens</l>
    <l n="410">Tisiphonen agit atque imis inlidit harenis                    </l>
    <l n="411">Ditis opem ac saevi clamantem numina regni.</l>
    <l n="412">apparent sparsaeque faces disiectaque longe</l>
    <l n="413">verbera et abruptis excussi crinibus hydri.</l>
    <l n="414">nec Iovis interea cessat manus: intonat alto</l>
    <l n="415">insurgens caelo genitor curamque fatetur                    </l>
    <l n="416">atque ipsa imperium Iuno pavet. haec procul Io</l>
    <l n="417">spect[ab]at ab arce Phari, iam divis addita iamque</l>
    <l n="418">aspide cincta comas et ovanti persona sistro.</l>
    <l n="419">Bosporon hinc veteres errantis nomine divae</l>
    <l n="420">vulgavere. iuvet nostros nunc ipsa labores                    </l>
    <l n="421">immissisque ratem sua per freta provehat Euris.'</l>
    <l n="422">Dixerat et placidi tendebant carbasa venti.</l>
    <l n="423">postera non cassae Minyis Aurora retexit</l>
    <l n="424">noctis iter: nova cuncta vident Thyneaque iuxta</l>
    <l n="425">litora fatidici poenis horrentia Phinei,                    </l>
    <l n="426">dira deum summo quem vis urgebat in aevo.</l>
    <l n="427">quippe neque extorrem tantum nec lucis egentem</l>
    <l n="428">insuper Harpyiae Typhonides, ira Tonantis,</l>
    <l n="429">depopulant ipsoque dapes praedantur ab ore.</l>
    <l n="430">talia prodigia et tales pro crimine poenas                    </l>
    <l n="431">perpetitur. spes una seni, quod pellere saevam</l>
    <l n="432">quondam fata luem dederant Aquilone creatis.</l>
    <l n="433">ergo ubi iam Minyas certamque accedere Phineus</l>
    <l n="434">sentit opem, primas baculo defertur ad undas</l>
    <l n="435">vestigatque ratem atque oculos attollit inanes.                    </l>
    <l n="436">tunc tenuem spirans animam 'salve o mihi longum</l>
    <l n="437">exspectata manus nostrisque' ait 'agnita votis.</l>
    <l n="438">novimus et divis geniti quibus et via iussos</l>
    <l n="439">quae ferat ac vestri rebar sic tempora cursus</l>
    <l n="440">proxima quaeque legens, quantum Vulcania Lemnos                    </l>
    <l n="441">traxerit, infelix tulerit quae Cyzicus arma.</l>
    <l n="442">sensi et Bebrycio supremam in litore pugnam</l>
    <l n="443">iam propior iamque hoc animam solamine mulcens.</l>
    <l n="444">non ego nunc magno quod cretus Agenore Phineus</l>
    <l n="445">aut memorem mea quod vates insedit Apollo                    </l>
    <l n="446">pectora: praesentis potius miserescite fati!</l>
    <l n="447">nec mihi diversis erratum casibus orbem</l>
    <l n="448">amissas aut flere domos aut dulcia tempus</l>
    <l n="449">lumina; consuetis serum est ex ordine fatis</l>
    <l n="450">ingemere. Harpyiae semper mea pabula servant,                    </l>
    <l n="451">fallere quas nusquam misero locus: ilicet omnes</l>
    <l n="452">deveniunt niger intorto ceu turbine nimbus</l>
    <l n="453">iamque alis procul et sonitu mihi nota Celaeno.</l>
    <l n="454">diripiunt verruntque dapes foedataque turbant</l>
    <l n="455">pocula, saevit odor surgitque miserrima pugna                    </l>
    <l n="456">parque mihi monstrisque fames. sprevere quod omnes</l>
    <l n="457">pollueruntque manu quodque unguibus excidit atris</l>
    <l n="458">has mihi fert in luce moras. nec rumpere fata</l>
    <l n="459">morte licet, trahitur victu crudelis egestas.</l>
    <l n="460">sed vos o servate precor, praedicta deorum                    </l>
    <l n="461">si non falsa mihi, vos finem imponite poenis.</l>
    <l n="462">nempe adsunt qui monstra fugent, Aquilonia proles</l>
    <l n="463">non externa mihi: nam rex ego divitis Hebri</l>
    <l n="464">iunctaque vestra meo quondam Cleopatra cubili.'</l>
    <l n="465">Nomen ad Actaeae Calais Zetesque sororis                    </l>
    <l n="466">prosiliunt Zetesque prior 'quem cernimus?' inquit</l>
    <l n="467">'tune ille Odrysiae Phineus rex inclitus orae?</l>
    <l n="468">tu Phoebi comes et nostro dilecte parenti?</l>
    <l n="469">o ubi nunc regni generisque ubi gloria? quam te</l>
    <l n="470">exedit labor et miseris festina senectus!                    </l>
    <l n="471">quin age mitte preces: namque est tibi nostra voluntas,</l>
    <l n="472">si non ira deum--vel si placabilis--urget.'</l>
    <l n="473">sustulit hic geminas Phineus ad sidera palmas</l>
    <l n="474">'te'que ait 'infesti, quae nunc premis, ira Tonantis,</l>
    <l n="475">ante precor, nostrae tandem iam parce senectae,                    </l>
    <l n="476">sit modus. et fore credo equidem, nam vestra voluntas</l>
    <l n="477">quid, iuvenes, sine pace deum? nec credite culpam</l>
    <l n="478">saevitiae scelerumve mihi nunc crimina pendi:</l>
    <l n="479">fata loquax mentemque Iovis quaeque abdita solus</l>
    <l n="480">consilia et terris subito ventura parabat                    </l>
    <l n="481">prodideram miserans hominum genus. hinc mihi tanta</l>
    <l n="482">pestis et offusae media inter dicta tenebrae.</l>
    <l n="483">iam tandem cessere irae nec casus ab alto,</l>
    <l n="484">ipse volens nostris sed vos deus adpulit oris.'</l>
    <l n="485">sic ait et fatis ita iam cedentibus omnes                    </l>
    <l n="486">impulit et durae commovit imagine poenae.</l>
    <l n="487">instituere toros mediisque tapetibus ipsum</l>
    <l n="488">accipiunt circumque iacent; simul aequora servant,</l>
    <l n="489">astra simul, vescique iubent ac mittere curas,</l>
    <l n="490">cum subitus misero tremor et pallentia primae                     </l>
    <l n="491">ora senis fugere manus. nec prodita pestis</l>
    <l n="492">ante, sed in mediis dapibus videre volucres.</l>
    <l n="493">fragrat acerbus odor patriique exspirat Averni</l>
    <l n="494">halitus, unum omnes incessere planctibus, unum</l>
    <l n="495">infestare manus. inhiat Cocytia nubes                    </l>
    <l n="496">luxurians ipsoque ferens fastidia visu.</l>
    <l n="497">tum sola conluvie atque inlusis stramina mensis</l>
    <l n="498">foeda rigant, stridunt alae praedaque retenta</l>
    <l n="499">saevit utrimque fames. nec solum horrenda Celaeno</l>
    <l n="500">Phinea, sed miseras etiam prohibere sorores.                    </l>
    <l n="501">emicat hic subito seseque Aquilonia proles</l>
    <l n="502">cum clamore levat, genitor simul impulit alas.</l>
    <l n="503">hoste novo turbata lues lapsaeque rapinae</l>
    <l n="504">faucibus et primum pavidae Phineia tecta</l>
    <l n="505">pervolitant, mox alta petunt. stant litore fixi                    </l>
    <l n="506">Haemonidae atque oculis palantia monstra sequuntur.</l>
    <l n="507">sicut, prorupti tonuit cum forte Vesevi</l>
    <l n="508">Hesperiae letalis apex, vixdum ignea montem</l>
    <l n="509">torsit hiems, iamque eoas cinis induit urbes:</l>
    <l n="510">turbine sic rapido populos atque aequora longe                    </l>
    <l n="511">transabeunt nullaque datur considere terra.</l>
    <l n="512">iamque et ad Ionii metas atque intima tendunt</l>
    <l n="513">saxa, vocat magni Strophadas nunc incola ponti.</l>
    <l n="514">hic fessae letique metu propioris anhelae</l>
    <l n="515">dum trepidant humilique graves timidoque volatu                    </l>
    <l n="516">implorant clamore patrem Typhona nefando,</l>
    <l n="517">extulit adsurgens noctem pater imaque summis</l>
    <l n="518">miscuit et mediis vox exaudita tenebris:</l>
    <l n="519">'iam satis huc pepulisse deas. cur tenditis ultra</l>
    <l n="520">in famulas saevire Iovis, quas fulmina quamquam                     </l>
    <l n="521">aegidaque ille gerens magnas sibi legit in iras?</l>
    <l n="522">nunc quoque Agenoreis idem decedere tectis</l>
    <l n="523">imperat: agnoscunt monitus iussaeque recedunt.</l>
    <l n="524">mox tamen et vobis similis fuga, cum premet arcus</l>
    <l n="525">letifer. Harpyiae numquam nova pabula quaerent                    </l>
    <l n="526">donec erunt divum meritae mortalibus irae.'</l>
    <l n="527">haesit uterque polo dubiisque elanguit alis,</l>
    <l n="528">mox abit et sociae victor petit agmina puppis.</l>
    <l n="529">Interea Minyae pulsa lue prima Tonanti</l>
    <l n="530">sacra novant, tum vina toris epulasque reponunt.                    </l>
    <l n="531">ipse inter medios ceu dulcis imagine somni</l>
    <l n="532">laetus ad oblitae Cereris suspirat honores;</l>
    <l n="533">agnoscit Bacchi latices, agnoscit et undam</l>
    <l n="534">et nova non pavidae miratur gaudia mensae.</l>
    <l n="535">hunc ubi reclinem stratis et pace fruentem                    </l>
    <l n="536">aspicit ac longae ducentem oblivia poenae</l>
    <l n="537">talibus appellat supplexque ita fatur Iason:</l>
    <l n="538">'vota, senex, perfecta tibi. nunc me quoque curis</l>
    <l n="539">eripe et ad nostros animum converte labores.</l>
    <l n="540">omnis adhuc sors laeta quidem nec numine vano,                    </l>
    <l n="541">siqua fides curae superum, tantum aequor adorti</l>
    <l n="542">tendimus: ipsa mihi puppem Iovis optima proles</l>
    <l n="543">instituit, dedit et socios Saturnia reges.</l>
    <l n="544">fidere mens sed nostra nequit quantumque propinquat</l>
    <l n="545">Phasis et ille operum summus labor, hoc magis angunt                    </l>
    <l n="546">proxima nec vates sat iam mihi Mopsus et Idmon.'</l>
    <l n="547">ille ducem nec ferre preces nec dicere passus</l>
    <l n="548">amplius hic demum vittas laurumque capessit</l>
    <l n="549">numina nota ciens. stupet Aesonis inclita proles</l>
    <l n="550">Phinea ceu numquam poenis nullaque gravatum                    </l>
    <l n="551">peste Iovis: tam largus honos, tam mira senectae</l>
    <l n="552">maiestas infusa; vigor novus auxerat artus.</l>
    <l n="553">tum canit: 'o terras fama venture per omnes,</l>
    <l n="554">quem sociis ducibusque deis atque arte benigna</l>
    <l n="555">Pallados ipse ultro Pelias ad sidera tollit,                    </l>
    <l n="556">demens, dum profugi non sperat vellera Phrixi,</l>
    <l n="557">fata locosque tibi, possum quas reddere grates,</l>
    <l n="558">expediam rerumque vias finemque docebo.</l>
    <l n="559">ipse etiam, qui me prohibet sua pandere terris</l>
    <l n="560">saecula, te propter fandi mihi Iuppiter auctor.                    </l>
    <l n="561">hinc iter ad Ponti caput errantesque per altum</l>
    <l n="562">Cyaneas. furor his medio concurrere ponto;</l>
    <l n="563">necdum ullas videre rates: sua comminus actae</l>
    <l n="564">saxa premunt cautesque suas. ceu vincula mundi</l>
    <l n="565">ima labant, tremere ecce solum, tremere ipsa repente                    </l>
    <l n="566">tecta vides: illae redeunt, illae aequore certant.</l>
    <l n="567">di tibi progresso propius, di forsitan ipsi</l>
    <l n="568">auxilium mentemque dabunt. ast ipse iuvare</l>
    <l n="569">ausa quibus monitis possim tua? quippe per altum</l>
    <l n="570">tenditis unde procul venti, procul unde volucres,                    </l>
    <l n="571">et pater ipse maris pavidas detorquet habenas.</l>
    <l n="572">siqua brevis scopulis fieret mora, si semel orsis</l>
    <l n="573">ulla quies, fuga tunc medio speranda recursu:</l>
    <l n="574">vix repetunt primae celeres confinia terrae</l>
    <l n="575">iamque alio clamore ruunt omnisque tenetur                    </l>
    <l n="576">pontus et infestis anceps cum montibus errat.</l>
    <l n="577">verum animo redit illa meo sors cognita divum</l>
    <l n="578">(fabor enim nec spe dubios solabor inani):</l>
    <l n="579">cum mihi Tartareas saevo clangore volucres</l>
    <l n="580">protulit ira Iovis, vox haec simul excidit auris:                    </l>
    <l n="581">"ne vanas impende preces finemque malorum</l>
    <l n="582">expete, Agenoride! Pontum penetraverit ulla</l>
    <l n="583">cum ratis et rabidi steterint in gurgite montes,</l>
    <l n="584">tum sperare modum poenae veniamque licebit."</l>
    <l n="585">sic deus. aut vobis ergo fera [per] saxa patescunt                    </l>
    <l n="586">aut mea iam saevae redeunt ad pabula Dirae.</l>
    <l n="587">verum inter medias dabitur si currere cautes</l>
    <l n="588">(certe digna manus) vacuumque exibis in aequor,</l>
    <l n="589">proxima regna Lyci, remeat qui victor ab oris</l>
    <l n="590">Bebryciis. toto non ullus litore Ponti                    </l>
    <l n="591">mitior. hic lecto comitum de robore siquem</l>
    <l n="592">perculerit vicina lues, ne defice casus</l>
    <l n="593">praedicti memor atque animos accinge futuris.</l>
    <l n="594">illic pestiferas subter iuga concava torquet</l>
    <l n="595">alter aquas Acheron vastoque exundat hiatu                    </l>
    <l n="596">fumeus et saeva sequitur caligine campos.</l>
    <l n="597">linque gravem fluvium et miseris sua fata colonis:</l>
    <l n="598">sic quoque non uno dabitur transcurrere luctu.</l>
    <l n="599">quid tibi nubifera surgentem rupe Carambin,</l>
    <l n="600">quid memorem quas Iris aquas aut torqueat Ancon?                    </l>
    <l n="601">proxima Thermodon hinc iam secat arva--memento--</l>
    <l n="602">inclita Amazonidum magnoque exorta Gradivo</l>
    <l n="603">gens ibi: femineas nec tu nunc crede catervas,</l>
    <l n="604">sed qualis, sed quanta viris insultat Enyo</l>
    <l n="605">divaque Gorgonei gestatrix innuba monstri.                    </l>
    <l n="606">ne tibi tunc horrenda rapax ad litora puppem</l>
    <l n="607">ventus agat, ludo volitans cum turma superbo</l>
    <l n="608">pulvereis exsultat equis ululataque tellus</l>
    <l n="609">intremit et pugnas mota pater incitet hasta.</l>
    <l n="610">non ita sit metuenda tibi saevissima quamquam                    </l>
    <l n="611">gens Chalybum, duris patiens cui cultus in arvis</l>
    <l n="612">et tonat adflicta semper domus ignea massa.</l>
    <l n="613">inde omnem innumeri reges per litoris oram,</l>
    <l n="614">hospitii quis nulla fides, sed limite recto</l>
    <l n="615">puppis et aequali transcurrat carbasus aura:                    </l>
    <l n="616">sic demum rapidi venies ad Phasidis amnem.</l>
    <l n="617">castra ibi iam Scythiae fraternaque surgit Erinys.</l>
    <l n="618">ipse truces illic Colchos hostemque iuvabis</l>
    <l n="619">auxiliis. nec plura equidem discrimina cerno.</l>
    <l n="620">fors etiam optatam dabitur contingere pellem.                    </l>
    <l n="621">sed te non animis nec solis viribus aequum</l>
    <l n="622">credere: saepe acri potior prudentia dextra.</l>
    <l n="623">quam tulerit deus, arripe opem. iamque ultima nobis</l>
    <l n="624">promere fata nefas. sileo prior.' atque ita facto</l>
    <l n="625">fine dedit tacitis iterum responsa tenebris.                    </l>
    <l n="626">Tum subita resides socios formidine Iason</l>
    <l n="627">praecipitat rumpitque moras tempusque timendi.</l>
    <l n="628">ipse viros gradiens ad primi litoris undam</l>
    <l n="629">prosequitur Phineus. 'quaenam tibi praemia,' dixit</l>
    <l n="630">'quas, decus o Boreae, possim persolvere grates?                    </l>
    <l n="631">me Pangaea super rursus iuga meque paterna</l>
    <l n="632">stare Tyro dulcesque iterum mihi surgere soles</l>
    <l n="633">nunc reor. exactae (verumne?) abiere volucres</l>
    <l n="634">nec metuam tutaeque dapes? date tangere vultus,</l>
    <l n="635">dem sinite amplexus propiusque accedite dextrae.'                    </l>
    <l n="636">dixerat. abscedunt terris et litora condunt.</l>
    <l n="637">Omnibus extemplo saeva sub imagine rupes</l>
    <l n="638">Cyaneae propiorque labor. quando adfore quaque</l>
    <l n="639">parte putent? stant ora metu nec fessa recedunt</l>
    <l n="640">lumina diversas circum servantibus undas,                    </l>
    <l n="641">cum procul auditi sonitus insanaque saxa,</l>
    <l n="642">saxa neque illa viris, sed praecipitata profundo</l>
    <l n="643">siderei pars visa poli. dumque ocius instant,</l>
    <l n="644">ferre fugam maria ante ratem, maria ipsa repente</l>
    <l n="645">deficere adversosque vident discedere montes,                    </l>
    <l n="646">omnibus et gelida rapti formidine remi.</l>
    <l n="647">ipse per arma volans et per iuga summa carinae</l>
    <l n="648">hortatur supplexque manus intendit Iason</l>
    <l n="649">nomine quemque premens: 'ubi nunc promissa superba</l>
    <l n="650">ingentesque minae, mecum quibus ista secuti?                    </l>
    <l n="651">idem Amyci certe visus timor omnibus antro</l>
    <l n="652">perculerat; stetimus tamen et deus adfuit ausis.</l>
    <l n="653">quin iterum idem aderit, credo, deus.' haec ubi fatus</l>
    <l n="654">corripit abiecti remumque locumque Phaleri</l>
    <l n="655">et trahit, insequitur flammata pudore iuventus.                    </l>
    <l n="656">unda laborantes praeceps rotat ac fuga ponti</l>
    <l n="657">obvia. miscentur rupes iamque aequore toto</l>
    <l n="658">Cyaneae iuga praecipites inlisa remittunt.</l>
    <l n="659">bis fragor infestas cautes adversaque saxis</l>
    <l n="660">saxa dedit, flamma expresso bis fulsit in imbri.                    </l>
    <l n="661">sicut multifidus ruptis e nubibus horror</l>
    <l n="662">effugit et tenebras nimbosque intermicat ignis</l>
    <l n="663">terrificique ruunt tonitrus elisaque noctem</l>
    <l n="664">lux dirimit (pavor ora virum, pavor occupat aures),</l>
    <l n="665">haud secus implevit pontum fragor; effluit imber                    </l>
    <l n="666">spumeus et magno puppem procul aequore vestit.</l>
    <l n="667">Advertere dei defixaque numina ponto,</l>
    <l n="668">quid scopulis praeclusa ratis, quid dura iuventus</l>
    <l n="669">expediat. pendet magnis favor ortus ab ausis.</l>
    <l n="670">prima coruscanti signum dedit aegide virgo                    </l>
    <l n="671">fulmineam iaculata facem. vixdum ardua cautes</l>
    <l n="672">cesserat, illa volans tenui per concita saxa</l>
    <l n="673">luce fugit. rediere viris animique manusque</l>
    <l n="674">ut videre viam. 'sequor, o quicumque deorum,'</l>
    <l n="675">Aesonides 'vel fallis' ait praecepsque fragores                    </l>
    <l n="676">per medios ruit et fumo se condidit atro.</l>
    <l n="677">coeperat hinc cedens abductis montibus unda</l>
    <l n="678">ferre ratem pelagoque dies occurrere aperto.</l>
    <l n="679">sed neque permissis iam fundere rector habenis</l>
    <l n="680">vela neque eniti remis pote, cum super adsunt                    </l>
    <l n="681">Cyaneae. premit umbra ratem scopulique feruntur</l>
    <l n="682">comminus. hic Iuno praecepsque ex aethere Pallas</l>
    <l n="683">insiliunt pariter scopulos: hunc nata coercet,</l>
    <l n="684">hunc coniunx Iovis, ut valido qui robore tauros</l>
    <l n="685">sub iuga et invito detorquet in ilia cornu.                    </l>
    <l n="686">inde, velut mixtis Vulcanius ardor harenis</l>
    <l n="687">verset aquas, sic ima fremunt fluctuque coacto</l>
    <l n="688">angitur et clausum scopulos super effluit aequor.</l>
    <l n="689">contra omnes validis tenui discrimine remis</l>
    <l n="690">pergere iter mediosque ratem transferre per ictus.                    </l>
    <l n="691">saxa sed extremis tamen increpuere corymbis</l>
    <l n="692">parsque (nefas) deprensa iugis, nam cetera caelo</l>
    <l n="693">debita. conclamant Minyae, latera utraque quippe</l>
    <l n="694">dissiluisse putant. fugit ipse novissimus ictus</l>
    <l n="695">Tiphys et e mediis sequitur freta rapta ruinis                    </l>
    <l n="696">nec prius obsessum scopulis respexit ad aequor</l>
    <l n="697">aut sociis temptata quies, nigrantia quam iam</l>
    <l n="698">litora longinquique exirent flumina Rhebae.</l>
    <l n="699">tunc fessas posuere manus, tunc arida anheli</l>
    <l n="700">pectora, discussa quales formidine Averni                    </l>
    <l n="701">Alcides Theseusque comes pallentia iungunt</l>
    <l n="702">oscula vix primis amplexi luminis oris.</l>
    <l n="703">nec vero ipse metus curasque resolvere ductor,</l>
    <l n="704">sed maria aspectans 'heu qui datus iste deorum</l>
    <l n="705">sorte labor nobis! serum ut veniamus ad amnem                    </l>
    <l n="706">Phasidis et mites' inquit 'dent vellera Colchi,</l>
    <l n="707">unde per hos iterum montes fuga?' talia fundit</l>
    <l n="708">imperio fixos Iovis aeternumque revinctos</l>
    <l n="709">nescius. id fati certa nam lege manebat,</l>
    <l n="710">siqua per hos undis umquam ratis isset apertis.                    </l>
    <l n="711">Tum freta, quae longis fuerant impervia saeclis,</l>
    <l n="712">ad subitam stupuere ratem Pontique iacentis</l>
    <l n="713">omne solum regesque patent gentesque repostae.</l>
    <l n="714">non alibi effusis cesserunt longius undis</l>
    <l n="715">litora, non, tantas quamvis Tyrrhenus et Aegon                    </l>
    <l n="716">volvat aquas, geminis tot desint Syrtibus undae.</l>
    <l n="717">nam super huc vastos tellus quoque congerit amnes;</l>
    <l n="718">non septemgemini memorem quas exitus Histri,</l>
    <l n="719">quas Tanais flavusque Tyres Hypanisque Novasque</l>
    <l n="720">addat opes quantosque sinus Maeotia laxent                    </l>
    <l n="721">aequora. flumineo sic agmine fregit amari</l>
    <l n="722">vim salis hinc Boreae cedens glaciantibus auris</l>
    <l n="723">Pontus et exorta facilis concrescere bruma.</l>
    <l n="724">utque vel immotos Ursae rigor invehit amnes</l>
    <l n="725">vel freta versa vadis, hiemem sic unda per omnem                    </l>
    <l n="726">aut campo iacet aut tumido riget ardua fluctu,</l>
    <l n="727">atque hac Europam curvis anfractibus urget,</l>
    <l n="728">hac Asiam, Scythicum specie sinuatus in arcum.</l>
    <l n="729">illic umbrosae semper stant aequore nubes</l>
    <l n="730">et non certa dies, primo nec sole profundum                    </l>
    <l n="731">solvitur aut vernis cum lux aequata tenebris,</l>
    <l n="732">sed redit extremo tandem in sua litora Tauro.</l>
    <l n="733">Iam Mariandynis advertit puppis harenis</l>
    <l n="734">atque celer terras regemque exquirit Echion</l>
    <l n="735">dicta ferens lectos (fama est si nominis umquam)                    </l>
    <l n="736">Haemoniae subiisse viros, det litora fessis.</l>
    <l n="737">adproperat Lycus auditis laetatus Achivis</l>
    <l n="738">ac simul Aesoniden omnemque in regia turbam</l>
    <l n="739">tecta trahit modo Bebryciis praefixa tropaeis,</l>
    <l n="740">mitis et in mediis effatur talia Grais:                    </l>
    <l n="741">'haud temere est, fato divum reor ad mea vectos</l>
    <l n="742">litora vos, odium quibus atque eadem ira furentis</l>
    <l n="743">Bebryciae saevaque pares de gente triumphi:</l>
    <l n="744">certa fides animis, idem quibus incidit hostis.</l>
    <l n="745">nos quoque, nos Amycum tanto procul orbe remoti                    </l>
    <l n="746">sensimus et saevis frater mihi fusus harenis.</l>
    <l n="747">ultor ego atque illuc cunctis accensus in armis</l>
    <l n="748">tunc aderam, cum vos mediis contenta ferebant</l>
    <l n="749">vela fretis. illum in sanie taboque recenti</l>
    <l n="750">vidimus aequoreo similem per litora monstro.                    </l>
    <l n="751">nec vero praerepta mihi suprema tyranni</l>
    <l n="752">fata queror bellove magis laetarer et armis</l>
    <l n="753">procubuisse meis, quam lege quod occidit ultus</l>
    <l n="754">ipse sua meritoque madent quod sanguine caestus.'</l>
    <l n="755">excipit Aesonides: 'tuus ergo in montibus ignis                    </l>
    <l n="756">ille? tuas acies medio de gurgite vidi?'</l>
    <l n="757">fatur et ostentans prolem Iovis 'hic tibi Pollux</l>
    <l n="758">en,' ait 'inviso solvit cui pectore poenas.'</l>
    <l n="759">ille virum circa mirantia lumina volvit.</l>
    <l n="760">festa dehinc mediis ineunt convivia tectis                    </l>
    <l n="761">communesque vocant superos, quorum eruta nutu</l>
    <l n="762">Bebrycia, et votis pariter praedaque fruuntur.</l>
  </div>
  <div n="5">
    <l n="1">Altera lux haud laeta viris emersit Olympo:</l>
    <l n="2">Argolicus morbis fatisque rapacibus Idmon</l>
    <l n="3">labitur extremi sibi tum non inscius aevi.</l>
    <l n="4">at memor Aesonides nimium iam vera locuti</l>
    <l n="5">Phineos hinc alios rapto pavet Idmone luctus.                    </l>
    <l n="6">tum comiti pia iusta tulit caelataque multa</l>
    <l n="7">arte Dolionii donat velamina regis,</l>
    <l n="8">hospes humum sedemque Lycus. flens arma revellit</l>
    <l n="9">Idmonis e celsa Mopsus rate. robora caedunt</l>
    <l n="10">pars silvis portantque arae, pars auguris alba                    </l>
    <l n="11">fronde caput vittisque ligant positumque feretro</l>
    <l n="12">congemuere; dies simul et suus admonet omnes.</l>
    <l n="13">Ecce inter lacrimas interque extrema virorum</l>
    <l n="14">munera, quem cursus penes imperiumque carinae,</l>
    <l n="15">Tiphyn agit violenta lues cunctique pavore                    </l>
    <l n="16">attoniti fundunt maestas ad sidera voces:</l>
    <l n="17">'arquipotens adverte, precor, nunc denique Apollo!</l>
    <l n="18">hoc, pater, hoc nobis refove caput, ulla laboris</l>
    <l n="19">si nostri te cura movet, qui cardine summo</l>
    <l n="20">vertitur atque omnis manibus nunc pendet ab unis!'                    </l>
    <l n="21">dicta dabant ventis nec debita fata movebant.</l>
    <l n="22">qualem praecipiti gravidum iam sorte parentem</l>
    <l n="23">natorum flet parva manus trepidique precantur</l>
    <l n="24">duret ut invalidis et adhuc genitoris egenis,</l>
    <l n="25">haud aliter socii supremo in tempore Tiphyn                    </l>
    <l n="26">ante alios superesse volunt. mors frigida contra</l>
    <l n="27">urget et ille recens oculis intervolat Idmon.</l>
    <l n="28">exanimum frustra Minyae clamore morantur</l>
    <l n="29">avellique negant: vix membra rigentia tandem</l>
    <l n="30">imposuere rogo lacrimasque et munera flammis                    </l>
    <l n="31">vana ferunt, crescit donis feralis acervus.</l>
    <l n="32">ut vero amplexus fessi rupere supremos</l>
    <l n="33">et rapidae sonuere faces, tunc ipsa cremari</l>
    <l n="34">visa ratis medioque viros deponere ponto.</l>
    <l n="35">non tulit Aesonius geminis flagrantia cernens                    </l>
    <l n="36">corpora cara rogis, sed pectore ductor ab imo</l>
    <l n="37">talia voce gemit: 'quid tantum infensa repente</l>
    <l n="38">numina? quas nostri poenas meruere labores?</l>
    <l n="39">bina (nefas) toto pariter mihi funera surgunt</l>
    <l n="40">litore. magna adeo comitum numerosaque pubes?                    </l>
    <l n="41">aut socios rapit atra dies aut ipse relinquo</l>
    <l n="42">sontibus impulsus Furiis. ubi Tiphys? ubi Idmon</l>
    <l n="43">fata canens? ubi monstriferae par ille novercae?</l>
    <l n="44">te sine, Thespiade, nos ulla movebimus ultra</l>
    <l n="45">aequora? nec summa speculantem puppe videbo                    </l>
    <l n="46">Pleiadumque globos et agentes noctibus Arctos?</l>
    <l n="47">cui Minyas caramque ratem, cui sidera tradis?</l>
    <l n="48">carpere securas quis iam iubet Aesona noctes?</l>
    <l n="49">hoc labor, hoc dulci totiens fraudata sopore</l>
    <l n="50">lumina et admotis nimium mens anxia Colchis                    </l>
    <l n="51">profuit? heu quantum Phasis, quantum Aea recessit!</l>
    <l n="52">nunc quoque, si tenui superant in imagine curae,</l>
    <l n="53">adsis umbra, precor, venturi praescia caeli</l>
    <l n="54">rectoremque tuae moneas ratis.' haec ubi fatus,</l>
    <l n="55">sola virum flammis vidit labentibus ossa.                    </l>
    <l n="56">'quod tamen externis unum solamen in oris</l>
    <l n="57">restat,' ait 'caras humus haec non dividat umbras</l>
    <l n="58">ossaque nec tumulo nec separe contegat urna,</l>
    <l n="59">sed simul, ut iunctis venistis in aequora fatis.'</l>
    <l n="60">haud mora, reliquias socii defletaque miscent                    </l>
    <l n="61">nomina. tum vivo frondens e caespite tellus</l>
    <l n="62">aggeritur cinerem Lyco commendat Iason.</l>
    <l n="63">Maesti omnes dubiique, ratem fidissima cuius</l>
    <l n="64">dextra regat. simul Ancaeus sollersque petebat</l>
    <l n="65">Nauplius. Erginum fato vocat ipsa monenti                    </l>
    <l n="66">quercus et ad tonsas victi rediere magistri.</l>
    <l n="67">ac velut ille, gregis cessit cui regia, taurus</l>
    <l n="68">fertur ovans, hunc omnis honos, hunc omnis in unum</l>
    <l n="69">transit amor. primo laetus sic tempore rector</l>
    <l n="70">ingreditur cursus. etenim dat candida certam                    </l>
    <l n="71">nox Helicen. iam prora fretum commoverat et iam</l>
    <l n="72">puppe sedes  . .  dimiserat ancora terras.</l>
    <l n="73">Inde premente noto tristes Acherusidos oras</l>
    <l n="74">praeterit et festa vulgatum nocte Lyaei</l>
    <l n="75">Callichoron. nec vana fides: his Bacchus in undis                    </l>
    <l n="76">abluit eoo rorantes sanguine thyrsos.</l>
    <l n="77">illum post acies rubrique novissima claustra</l>
    <l n="78">aequoris hic resides thiasos, hic aera moventem</l>
    <l n="79">udaque pampinea nectentem cornua vitta</l>
    <l n="80">nunc etiam meministis, aquae, Boeotia qualem                    </l>
    <l n="81">Thyias et infelix cuperet vidisse Cithaeron.</l>
    <l n="82">Fama per extremos quin iam volat improba manes</l>
    <l n="83">interea et magnis natorum laudibus implet,</l>
    <l n="84">addita iamque fretis repetens freta iamque patentes</l>
    <l n="85">Cyaneas. ardent avidos attollere vultus                    </l>
    <l n="86">quos pietas vel tangit adhuc quos aemula virtus.</l>
    <l n="87">fata immota manent; unum, qui litore in illo</l>
    <l n="88">conditus, ad carae mittunt spectacula turbae.</l>
    <l n="89">it Sthenelus. qualem Mavortia vidit Amazon</l>
    <l n="90">cumque suis comitem Alcides ut condidit armis,                    </l>
    <l n="91">talis ab aequorei consurgens aggere busti</l>
    <l n="92">emicuit. fulsere undae, sol magnus ut orbem</l>
    <l n="93">tolleret aut nubem quateret polus. atque ea vixdum</l>
    <l n="94">visa viris atra nox protinus abstulit umbra.</l>
    <l n="95">ille dolens altum repetit chaos. omina Mopsus                    </l>
    <l n="96">dum stupet, in prima tumulum procul aspicit acta</l>
    <l n="97">obnubensque caput cineri dat vina vocato.</l>
    <l n="98">carmina quin etiam visos placantia manes</l>
    <l n="99">Odrysius dux rite movet mixtoque sonantem</l>
    <l n="100">percutit ore lyram nomenque relinquit harenis.</l>
    <l n="101">Altius hinc ventos recipit ratis ac fugit omne</l>
    <l n="102">Crobiali latus et fatis tibi, Tiphy, negatum</l>
    <l n="103">Parthenium, ante alios Triviae qui creditur amnis</l>
    <l n="104">fidus et Inopi materna gratior unda.</l>
    <l n="105">mox etiam Cromnae iuga pallentemque Cytoron                    </l>
    <l n="106">te cita penitus condunt, Erythia, carina.</l>
    <l n="107">iamque reducebat noctem polus: alta Carambis</l>
    <l n="108">raditur et magnae pelago tremit umbra Sinopes.</l>
    <l n="109">Assyrios complexa sinus stat opima Sinope,</l>
    <l n="110">nympha prius blandosque Iovis quae luserat ignes                    </l>
    <l n="111">caelicolis immota procis: deceptus amatae</l>
    <l n="112">fraude deae nec solus Halys nec solus Apollo.</l>
    <l n="113">Addidit hic casu comites fortuna benigno</l>
    <l n="114">Autolycum Phlogiumque et Deileonta, secutos</l>
    <l n="115">Herculis arma viros. vagus hos ibi fixerat error.                    </l>
    <l n="116">ut Graiam videre manum puppemque Pelasgam</l>
    <l n="117">prima ruunt celeres ad litora seque precantur</l>
    <l n="118">accipiant socios. nova dux accedere gaudet</l>
    <l n="119">nomina desertos et iam sibi currere remos.</l>
    <l n="120">transit Halys longisque fluens anfractibus Iris                    </l>
    <l n="121">saevaque Thermodon medio sale murmura volvens,</l>
    <l n="122">Gradivo sacer et spoliis ditissimus amnis,</l>
    <l n="123">donat equos, donat votas cui virgo secures</l>
    <l n="124">cum redit ingenti per Caspia claustra triumpho</l>
    <l n="125">Massageten Medumque trahens. est vera propago                    </l>
    <l n="126">sanguinis, est ollis genitor deus. hinc magis alta</l>
    <l n="127">Haemonidae petere et monitus non temnere Phinei.</l>
    <l n="128">ipse autem comitum conversus ad ora novorum</l>
    <l n="129">'vos mihi nunc pugnas' ait 'et victricia' ductor</l>
    <l n="130">'Herculis arma mei vestrasque in litore Martis                    </l>
    <l n="131">interea memorate manus.' sic fatus et aegro</l>
    <l n="132">corde silens audit currus bellique labores</l>
    <l n="133">virginei, exciderit frenis quae prima remissis,</l>
    <l n="134">semianimem patrius quam sanguine vexerit amnis,</l>
    <l n="135">quae pelta latus atque umeros nudata pharetris                    </l>
    <l n="136">fugerit, Herculeae mox vulnere prensa sagittae,</l>
    <l n="137">utque securigeras stimulaverit Ira catervas</l>
    <l n="138">fleturusque pater, quantus duce terror in ipsa,</l>
    <l n="139">qui furor in signis, quo balteus arserit auro.</l>
    <l n="140">Nocte sub extrema clausis telluris ab antris                    </l>
    <l n="141">pervigil auditur Chalybum labor: arma fatigant</l>
    <l n="142">ruricolae, Gradive, tui; sonat illa creatrix</l>
    <l n="143">prima manus belli, terras crudelis in omnes.</l>
    <l n="144">nam prius ignoti quam dura cubilia ferri</l>
    <l n="145">eruerent ensesque darent, Odia aegra sine armis                    </l>
    <l n="146">errabant Iraeque inopes et segnis Erinys.</l>
    <l n="147">inde Genetaei rupem Iovis, hinc Tibarenum</l>
    <l n="148">dant virides post terga lacus, ubi deside mitra</l>
    <l n="149">feta ligat partuque virum fovet ipsa soluto.</l>
    <l n="150">vos quoque non notae mirati vela carinae,                    </l>
    <l n="151">Mossynoeci, et vos stabulis, Macrones, ab altis</l>
    <l n="152">Byzeresque vagi Philyraeque a nomine dicta</l>
    <l n="153">litora, quae cornu pepulit Saturnus equino.</l>
    <l n="154">Ultimus inde sinus saevumque cubile Promethei</l>
    <l n="155">cernitur, in gelidas consurgens Caucasus Arctos.                    </l>
    <l n="156">ille etiam Alciden Titania fata morantem</l>
    <l n="157">attulerat tum forte dies iamque aspera nisu</l>
    <l n="158">undique convellens veteris cum strage pruinae</l>
    <l n="159">vincula prensa manu saxis abduxerat imis</l>
    <l n="160">arduus et laevo gravior pede. consonat ingens                    </l>
    <l n="161">Caucasus et summo pariter cum monte secutae</l>
    <l n="162">incubuere trabes abductaque flumina ponto.</l>
    <l n="163">fit fragor, aetherias ceu Iuppiter arduus arces</l>
    <l n="164">impulerit imas manus aut Neptunia terras.</l>
    <l n="165">horruit immensum Ponti latus, horruit omnis                    </l>
    <l n="166">Armeniae praetentus Hiber penitusque recusso</l>
    <l n="167">aequore Cyaneas Minyae timuere relictas.</l>
    <l n="168">tum gemitu propiore chalybs densusque revulsis</l>
    <l n="169">rupibus audiri montis labor et grave Titan</l>
    <l n="170">vociferans, fixos scopulis dum vellitur artus.                    </l>
    <l n="171">contra autem ignari (quis enim nunc credat in illis</l>
    <l n="172">montibus Alciden dimissave vota retemptet?)</l>
    <l n="173">pergere iter socii. tantum mirantur ab alto</l>
    <l n="174">litora discussa sterni nive ruptaque saxa</l>
    <l n="175">et simul ingentem moribundae desuper umbram                    </l>
    <l n="176">alitis atque atris rorantes imbribus auras.</l>
    <l n="177">Sol propius flammabat aquas extremaque fessis</l>
    <l n="178">coeperat optatos iam lux ostendere Colchos,</l>
    <l n="179">magnus ubi adversum spumanti Phasis in aequor</l>
    <l n="180">ore ruit. cuncti pariter loca debita noscunt                    </l>
    <l n="181">signaque commemorant emensasque ordine gentes</l>
    <l n="182">dantque ratem fluvio. simul aethere plena corusco</l>
    <l n="183">Pallas et alipedum Iuno iuga sistit equorum.</l>
    <l n="184">Ac dum prima gravi ductor subit ostia pulsu</l>
    <l n="185">populeos flexus tumulumque virentia supra                    </l>
    <l n="186">flumina cognati medio videt aggere Phrixi,</l>
    <l n="187">quem comes infelix Pario de marmore iuxta</l>
    <l n="188">stat soror, hinc saevae formidine maesta novercae,</l>
    <l n="189">inde maris, pecudique timens imponere palmas.</l>
    <l n="190">sistere tum socios iubet atque hinc prima ligari                    </l>
    <l n="191">vincula, ceu Pagasas patriumque intraverit amnem.</l>
    <l n="192">ipse gravi patera sacri libamina Bacchi</l>
    <l n="193">rite ferens umbram vocat et sic fatur ad aras:</l>
    <l n="194">'per genus atque pares tecum mihi, Phrixe, labores,</l>
    <l n="195">tu precor orsa regas meque his tuteris in oris                    </l>
    <l n="196">tot freta, tot ~durae properanti~ sidera passum.</l>
    <l n="197">Phrixe, fave et patrias  . . .  reminiscere terras.</l>
    <l n="198">tu quoque nunc, tumulo nequiquam condita inani,</l>
    <l n="199">adnue, diva maris, numeroque accede tuorum.</l>
    <l n="200">quando egomet rursus per te vehar? aurea quando                    </l>
    <l n="201">Seston et infaustos agnoscent vellera fluctus?</l>
    <l n="202">vos etiam, silvae, vos, Colchidos hospitis orae,</l>
    <l n="203">pandite dives ubi pellis micet arbore sacra.</l>
    <l n="204">tunc tibi, fecundi proles Iovis, orte nivali</l>
    <l n="205">Arcados axe deae, fluvio modo, Phasi, quieto                    </l>
    <l n="206">Palladiam patiare ratem. nec dona nec arae</l>
    <l n="207">defuerint tellure mea: veneranda fluentis</l>
    <l n="208">effigies te, Phasi, manet, quam magnus Enipeus</l>
    <l n="209">et pater aurato quantus iacet Inachus antro.'</l>
    <l n="210">dixerat atque illi dextra sine versa magistri                    </l>
    <l n="211">protinus in proram rediit ratis omine certo</l>
    <l n="212">fluminis os pontumque tuens. 'promittis ut ecce</l>
    <l n="213">utque vocas, revehemur!' ait. sic deinde precatus</l>
    <l n="214">arma iubet celsa socios depromere puppe.</l>
    <l n="215">dona dehinc Bacchi casusque ut firmet in omnes                    </l>
    <l n="216">rapta Ceres viridesque premunt longo ordine ripas.</l>
    <l n="217">Incipe nunc cantus alios, dea, visaque vobis</l>
    <l n="218">Thessalici da bella ducis. non mens mihi, non haec</l>
    <l n="219">ora satis. ventum ad furias infandaque natae</l>
    <l n="220">foedera et horrenda trepidam sub virgine puppem;                    </l>
    <l n="221">impia monstriferis surgunt iam proelia campis.</l>
    <l n="222">ante dolos, ante infidi tamen exsequar astus</l>
    <l n="223">Soligenae falli meriti meritique relinqui,</l>
    <l n="224">inde canens: Scythica senior iam Solis in urbe</l>
    <l n="225">fata laborati Phrixus compleverat aevi.                    </l>
    <l n="226">illius extremo sub funere mira repente</l>
    <l n="227">flamma poli magnoque aries apparuit astro</l>
    <l n="228">aequora cuncta movens. at vellera Martis in umbra</l>
    <l n="229">ipse sui Phrixus monumentum insigne pericli</l>
    <l n="230">liquerat ardenti quercum complexa metallo.                    </l>
    <l n="231">quondam etiam tacitae visus per tempora noctis</l>
    <l n="232">effigie vasta socerumque exterruit ingens</l>
    <l n="233">prodita vox: 'o qui patria tellure fugatum</l>
    <l n="234">quaerentemque domos his me considere passus</l>
    <l n="235">sedibus, oblata generum mox prole petisti,                    </l>
    <l n="236">tunc tibi regnorum labes luctusque supersunt</l>
    <l n="237">rapta soporato fuerint cum vellera luco.</l>
    <l n="238">praeterea infernae quae nunc sacrata Dianae</l>
    <l n="239">fert castos Medea choros, quemcumque procorum</l>
    <l n="240">pacta petat, maneat regnis ne virgo paternis.'                    </l>
    <l n="241">dixit et admota pariter fatalia visus</l>
    <l n="242">tradere terga manu, tum falso fusus ab auro</l>
    <l n="243">currere per summi fulgor laquearia tecti.</l>
    <l n="244">membra toris rapit ille tremens patriumque precatur</l>
    <l n="245">numen et eoo surgentes litore currus:                    </l>
    <l n="246">'haec tibi fatorum, genitor, tutela meorum,</l>
    <l n="247">omnituens, tua nunc terris, tua lumina toto</l>
    <l n="248">sparge mari. seu nostra dolos molitur opertos</l>
    <l n="249">sive externa manus, primus mihi nuntius esto.</l>
    <l n="250">tu quoque, sacrata rutilant cui vellera quercu,                    </l>
    <l n="251">excubias, Gradive, tene. praesentia luco</l>
    <l n="252">arma tubaeque sonent, vox et tua noctibus exstet.'</l>
    <l n="253">vix ea, Caucaseis cum lapsus montibus anguis</l>
    <l n="254">haud sine mente dei spiris nemus omne refusis</l>
    <l n="255">implicuit Graiumque procul respexit ad orbem.                    </l>
    <l n="256">ergo omnes prohibere minas praedictaque Phrixi</l>
    <l n="257">invigilat, plena necdum Medea iuventa</l>
    <l n="258">adnuitur thalamis Albani virgo tyranni.</l>
    <l n="259">Interea auguriis monstrisque minacibus urbem</l>
    <l n="260">territat ante monens semper deus et data seri                    </l>
    <l n="261">signa mali, reddi iubet exitiale sacerdos</l>
    <l n="262">vellus et Haemoniis infaustum mittere terris.</l>
    <l n="263">contra Sole satus Phrixi praecepta volutans</l>
    <l n="264">aegro corde negat nec vulgi cura tyranno</l>
    <l n="265">dum sua sit modo tuta salus. tunc ordine regi                    </l>
    <l n="266">proximus et frater materno sanguine Perses</l>
    <l n="267">increpitare virum, sequitur duce turba reperto.</l>
    <l n="268">ille furens ira solio se proripit alto</l>
    <l n="269">praecipitatque patres ipsumque ut talibus ausis</l>
    <l n="270">spem sibi iam rerum vulgi levitate serentem                    </l>
    <l n="271">ense petit. rapit inde fugam crudelia Perses</l>
    <l n="272">signa gerens omnemque quatit rumoribus Arcton.</l>
    <l n="273">iamque aderat magnis regum cum milibus urbi</l>
    <l n="274">primaque in adversos frustratus proelia muros</l>
    <l n="275">constiterat. datus et sociis utrimque cremandis                    </l>
    <l n="276">ille dies alterque dies, cum Marte remisso</l>
    <l n="277">debitus Aeaeis dux Thessalus adpulit oris.</l>
    <l n="278">Nox hominum genus et duros miserata labores</l>
    <l n="279">rettulerat fessis optata silentia terris.</l>
    <l n="280">at Iuno et summi virgo Iovis intima secum                    </l>
    <l n="281">consilia et varias sociabant pectore curas.</l>
    <l n="282">virgo prior 'magna pariter quos mole petamus?</l>
    <l n="283">cernis,' ait 'Colchos habeant quae proelia quique</l>
    <l n="284">nunc status. hinc Perses, illinc non viribus aequis</l>
    <l n="285">apparat Aeetes aciem. quibus addimur armis?'                    </l>
    <l n="286">cui Iuno: 'dimitte metus, ne proelia forte</l>
    <l n="287">hinc tibi grata negem.  . . .  manet aegida sudor</l>
    <l n="288">et nostros iam sudor equos. stat pectore fixum</l>
    <l n="289">Aeetae sociare manus. scio perfida regis</l>
    <l n="290">corda quidem, nullos Minyis exsolvet honores.                    </l>
    <l n="291">verum alios tunc ipsa dolos, alia orsa movebo.'--</l>
    <l n="292">'sint precor haec; tua namque mihi comitanda potestas,'</l>
    <l n="293">Pallas ait 'liceat Grais ut reddere terris</l>
    <l n="294">Aesonium caput et puppem, quam struximus ipsae,</l>
    <l n="295">iactatam tandem nostro componere caelo.'                    </l>
    <l n="296">talia tunc hominum superi pro laude movebant.</l>
    <l n="297">Tristior at numquam tantove paventibus ulla</l>
    <l n="298">nox Minyis egesta metu. nil quippe reperto</l>
    <l n="299">Phaside, nil domitis actum Symplegados undis</l>
    <l n="300">cunctaque adhuc, magni veniant dum regis ad urbem,                    </l>
    <l n="301">ambigua et dubia rerum pendentia summa.</l>
    <l n="302">praecipue Aesoniden varios incerta per aestus</l>
    <l n="303">mens rapit undantem curis ac multa novantem.</l>
    <l n="304">qualiter ex alta cum Iuppiter arce coruscat</l>
    <l n="305">Pliadas ille movens mixtumque sonoribus imbrem                     </l>
    <l n="306">horriferamve nivem, canis ubi tollitur omnis</l>
    <l n="307">campus aquis, aut sanguinei magna ostia belli</l>
    <l n="308">aut alios duris fatorum gentibus ortus,</l>
    <l n="309">sic tum diversis hinc atque hinc motibus anceps</l>
    <l n="310">pectora dux crebro gemitu quatit, optat et almum                    </l>
    <l n="311">iam iubar et certi tandem discriminis horas.</l>
    <l n="312">tunc defixa solo coetuque intenta silenti</l>
    <l n="313">versus ad ora virum 'quod primum ingentibus ausis</l>
    <l n="314">optavistis' ait 'veterumque quod horruit aetas,</l>
    <l n="315">adsumus en tantumque fretis enavimus orbem.                    </l>
    <l n="316">nec pelagi nos mille viae nec fama fefellit</l>
    <l n="317">Soligenam Aeeten media regnare sub Arcto.</l>
    <l n="318">ergo ubi lux altum sparget mare, tecta petenda</l>
    <l n="319">urbis et ignoti mens experienda tyranni.</l>
    <l n="320">adnuet ipse, reor, neque inexorabile certe                    </l>
    <l n="321">quod petimus. sin vero preces et dicta superbus</l>
    <l n="322">respuerit, iam nunc animos firmate repulsae</l>
    <l n="323">quaque via patriis referamus vellera terris,</l>
    <l n="324">stet potius: rebus semper pudor absit in artis.'</l>
    <l n="325">dixerat et Scythicam qui se comitentur ad urbem                    </l>
    <l n="326">sorte petit numeroque novem ducuntur ab omni.</l>
    <l n="327">inde viam, qua Circaei plaga proxima campi,</l>
    <l n="328">corripiunt regemque petunt iam luce reducta.</l>
    <l n="329">Forte deum variis per noctem territa monstris</l>
    <l n="330">senserat ut pulsas tandem Medea tenebras                    </l>
    <l n="331">rapta toris primi iubar ad placabile Phoebi</l>
    <l n="332">ibat et horrendas lustrantia flumina noctes.</l>
    <l n="333">namque soporatos tacitis in sedibus artus</l>
    <l n="334">dum premit alta quies nullaeque in virgine curae,</l>
    <l n="335">visa pavens castis Hecates excedere lucis,                    </l>
    <l n="336">dumque pii petit ora patris, stetit arduus inter</l>
    <l n="337">pontus et ingenti circum stupefacta profundo</l>
    <l n="338">fratre tamen conante sequi. mox stare paventes</l>
    <l n="339">viderat intenta pueros nece seque trementem</l>
    <l n="340">spargere caede manus et lumina rumpere fletu.                    </l>
    <l n="341">his turbata minis fluvios ripamque petebat</l>
    <l n="342">Phasidis aequali Scythidum comitante caterva.</l>
    <l n="343">florea per verni qualis iuga duxit Hymetti</l>
    <l n="344">aut Sicula sub rupe choros hinc gressibus haerens</l>
    <l n="345">Pallados, hinc carae Proserpina iuncta Dianae,                    </l>
    <l n="346">altior ac nulla comitum certante, priusquam</l>
    <l n="347">palluit et viso pulsus decor omnis Averno;</l>
    <l n="348">talis et in vittis geminae cum lumine taedae</l>
    <l n="349">Colchis erat nondum miseros exosa parentes.</l>
    <l n="350">ut procul extremi gelidis a fluminis undis                    </l>
    <l n="351">prima viros tacito vidit procedere passu,</l>
    <l n="352">substitit ac maesto nutricem adfata timore est:</l>
    <l n="353">'quae manus haec, certo ceu me petat agmine, mater,</l>
    <l n="354">advenit haud armis, haud umquam cognita cultu?</l>
    <l n="355">quaere fugam, precor, et tutos circumspice saltus.'                    </l>
    <l n="356">audit virginei custos grandaeva pudoris</l>
    <l n="357">Henioche, cultus primi cui creditus aevi,</l>
    <l n="358">tum trepidam dictis firmans hortatur alumnam.</l>
    <l n="359">'non tibi ab hoste minae nec vis' ait 'ulla propinquat</l>
    <l n="360">nec [te] metus: externo iam flammea murice cerno                    </l>
    <l n="361">tegmina, iam vittas frondemque imbellis olivae.</l>
    <l n="362">Graius adest, Graio sic cuncta simillima Phrixo.'</l>
    <l n="363">Sic ait. at Iuno, pulchrum longissima quando</l>
    <l n="364">robur cura ducis magnique edere labores,</l>
    <l n="365">mole nova et roseae perfudit luce iuventae.                    </l>
    <l n="366">iam Talaum iamque Ampyciden astroque comantes</l>
    <l n="367">Tyndaridas ipse egregio supereminet ore.</l>
    <l n="368">non secus autumno quam cum magis asperat ignes</l>
    <l n="369">Sirius et saevo cum nox accenditur auro</l>
    <l n="370">luciferas crinita faces, hebet Arcas et ingens                    </l>
    <l n="371">Iuppiter. ast illum tanto non gliscere caelo</l>
    <l n="372">vellet ager, vellent calidis iam fontibus amnes.</l>
    <l n="373">regina, attonito quamquam pavor ore silentem</l>
    <l n="374">exanimet, mirata tamen paulumque reductis</l>
    <l n="375">passibus in solo stupuit duce. nec minus inter                    </l>
    <l n="376">ille tot ignoti socias gregis haeret in una</l>
    <l n="377">defixus sentitque ducem dominamque catervae.</l>
    <l n="378">'si dea, si magni decus huc ades' inquit 'Olympi,</l>
    <l n="379">has ego credo faces, haec virginis ora Dianae,</l>
    <l n="380">teque renodatam pharetris ac pace fruentem                    </l>
    <l n="381">ad sua Caucaseae producunt flumina nymphae.</l>
    <l n="382">si domus in terris atque hinc tibi gentis origo,</l>
    <l n="383">felix prole parens olimque beatior ille,</l>
    <l n="384">qui tulerit longis et te sibi iunxerit annis.</l>
    <l n="385">sed fer opem, regina, viris! nos hospita pubes                    </l>
    <l n="386">advehimur, Graium proceres [ta] tua tecta petentes.</l>
    <l n="387">duc, precor, ad vestri quicumque est ora tyranni</l>
    <l n="388">ac tu prima doce fandi tempusque modumque.</l>
    <l n="389">nam mihi sollicito deus ignaroque locorum</l>
    <l n="390">te dedit, in te animos atque omnia nostra repono.'</l>
    <l n="391">Dixit et opperiens trepidam stetit. illa parumper</l>
    <l n="392">virgineo cunctata metu sic orsa vicissim:</l>
    <l n="393">'quem petis Aeeten genitor meus ipsaque iuxta</l>
    <l n="394">moenia, si vivos possis discernere calles.</l>
    <l n="395">hac adeo duce ferte gradus! ingentia namque                    </l>
    <l n="396">castra alios aditus atque impius obsidet hostis.'</l>
    <l n="397">dixerat haec patriumque viam detorquet ad amnem</l>
    <l n="398">sacraque terrificae supplex movet inrita Nocti.</l>
    <l n="399">Ille autem inceptum famula duce protinus urget</l>
    <l n="400">aere saeptus iter, patitur nec regia cerni                    </l>
    <l n="401">Iuno virum, prior Aeetae ne nuntius adsit.</l>
    <l n="402">iamque inerat populo mediaeque incognitus urbi</l>
    <l n="403">cum comes orsa loqui: 'Phoebi genitoris ad aras</l>
    <l n="404">ventum.' ait 'huc adytis iam se de more paternis</l>
    <l n="405">rex feret, hic proceres audit populosque precantes                    </l>
    <l n="406">adloquiis facilis: praesens pater admonet aequi.'</l>
    <l n="426">Dixerat. ast illi propere monstrata capessunt                    </l>
    <l n="407">limina. non aliter quam si radiantis adirent                    </l>
    <l n="408">ora dei verasque aeterni luminis arces,</l>
    <l n="409">tale iubar per tecta micat. stat ferreus Atlans</l>
    <l n="410">Oceano genibusque tumens infringitur unda.                    </l>
    <l n="411">at medii per terga senis rapit ipse nitentes</l>
    <l n="412">altus equos curvoque diem subtexit Olympo.</l>
    <l n="413">pone rota breviore soror densaeque sequuntur</l>
    <l n="414">Pliades et madidis rorantes crinibus ignes.</l>
    <l n="415">nec minus hinc varia dux laetus imagine templi                    </l>
    <l n="416">ad geminas fert ora fores cunabula gentis</l>
    <l n="417">Colchidos hic ortusque tuens, ut prima Sesostris</l>
    <l n="418">intulerit rex bella Getis, ut clade suorum</l>
    <l n="419">territus hos Thebas patriumque reducat ad amnem,</l>
    <l n="420">Phasidis hos imponat agris Colchosque vocari                    </l>
    <l n="421">imperet. Arsinoen illi tepidaeque requirunt</l>
    <l n="422">otia laeta Phari pinguemque sine imbribus annum</l>
    <l n="423">et iam Sarmaticis permutant carbasa bracis.</l>
    <l n="424">barbarus in patriis sectatur montibus Aean</l>
    <l n="425">Phasis amore furens. pavidas iacit illa pharetras                    </l>
    <l n="427">virgineo turbata metu, discursibus et iam                    </l>
    <l n="428">deficit ac volucri victam deus alligat unda.</l>
    <l n="429">flebant populeae iuvenem Phaethonta sorores</l>
    <l n="430">ater et Eridani trepidum globus ibat in amnem.                    </l>
    <l n="431">at iuga vix Tethys sparsumque recolligit axem</l>
    <l n="432">et formidantem patrios Pyroenta dolores.</l>
    <l n="433">aurea quin etiam praesaga Mulciber arte</l>
    <l n="434">vellera venturosque olim caelarat Achivos.</l>
    <l n="435">texitur Argea pinus Pagasaea securi                    </l>
    <l n="436">iamque eadem remos, eadem dea flectit habenas,</l>
    <l n="437">ipsa subit nudaque vocat dux agmina dextra.</l>
    <l n="438">exoritur Notus et toto ratis una profundo</l>
    <l n="439">cernitur, Odrysio gaudebant carmine phocae.</l>
    <l n="440">apparent trepidi per Phasidis ostia Colchi                    </l>
    <l n="441">clamantemque procul linquens regina parentem.</l>
    <l n="442">urbs erat hinc contra gemino circumflua ponto,</l>
    <l n="443">ludus ubi et cantus taedaeque in nocte iugales</l>
    <l n="444">regalique toro laetus gener; ille priorem</l>
    <l n="445">deserit: ultrices spectant a culmine Dirae.                    </l>
    <l n="446">deficit in thalamis turbataque paelice coniunx</l>
    <l n="447">pallam et gemmiferae donum exitiale coronae</l>
    <l n="448">apparat ante omnes secum dequesta labores.</l>
    <l n="449">munere quo patrias paelex ornatur ad aras</l>
    <l n="450">infelix et iam rutilis correpta venenis                    </l>
    <l n="451">implicat igne domos. haec tum miracula Colchis</l>
    <l n="452">struxerat Ignipotens nondum noscentibus, ille</l>
    <l n="453">quis labor, aligeris aut quae secet anguibus auras</l>
    <l n="454">caede madens. odere tamen visusque reflectunt.</l>
    <l n="455">Quin idem Minyas operum defixerat error,                    </l>
    <l n="456">cum se Sole satus patriis penetralibus infert.</l>
    <l n="457">filius hunc iuxta primis Absyrtus in annis,</l>
    <l n="458">dignus avo quemque insontem meliora manerent.</l>
    <l n="459">tum gener Albanis Styrus qui advenerat oris,</l>
    <l n="460">distulerant sed bella toros. tum Phrontis et Argus                    </l>
    <l n="461">Aeolidae fraterque Melas, quos advena Phrixus</l>
    <l n="462">progenuit, pariterque levi Cytisorus in hasta.</l>
    <l n="463">post alii, quos praecipuo Titania tellus</l>
    <l n="464">legit honore patres, motique ad proelia reges.</l>
    <l n="465">admonet hic socios nebulamque erumpit Iason                    </l>
    <l n="466">sideris ora ferens; nova lux offusa Cytaeis.</l>
    <l n="467">conveniunt ~rogitant~que viros rogitantque, quid ausi</l>
    <l n="468">quidve ferant. postquam primis inhiantia dictis</l>
    <l n="469">agmina suppressumque videt iam murmur Iason</l>
    <l n="470">talia miranti propius tulit orsa tyranno:                    </l>
    <l n="471">'rex Hyperionide, quem per freta tanta petendum</l>
    <l n="472">caelicolae et prima dignum statuere carina,</l>
    <l n="473">siquando hic aliquam nostro satus orbe solebat</l>
    <l n="474">Thessaliam, siquos Phrixus memorare Pelasgos,</l>
    <l n="475">hi tibi tot casus, horrenda tot avia mensi                    </l>
    <l n="476">cernimur. ipse egomet proprio de sanguine Phrixi:</l>
    <l n="477">namque idem Cretheus ambobus et Aeolus auctor</l>
    <l n="478">cum Iove Neptunoque et cum Salmonide nympha.</l>
    <l n="479">me neque nunc enses araeque egere paternae</l>
    <l n="480">nec tua Thessalicis quamquam inclita nomina terris                    </l>
    <l n="481">sponte sequor. cui non iusso tot adire voluptas</l>
    <l n="482">monstra maris, cui Cyaneos intrare fragores?</l>
    <l n="483">sceptra tui toto Pelias sub numine Phoebi</l>
    <l n="484">maxima sorte tenens totque illa ~cremantia~ clivos</l>
    <l n="485">oppida, tot vigili pulcherrima flumina cornu,                    </l>
    <l n="486">ille meum imperiis urget caput, ille labores</l>
    <l n="487">dat varios, suus ut magnum rex spargit ab Argis</l>
    <l n="488">Alciden, Sthenelo ipse satus. tamen aspera regum</l>
    <l n="489">perpetimur iuga nec melior parere recuso.</l>
    <l n="490">hic sibi me auratae pecudis quiscumque periclis                    </l>
    <l n="491">exuvias perferre iubet. tibi gratia nostri</l>
    <l n="492">sit precor haec meritique locus, quod iussa recepi</l>
    <l n="493">teque alium quam quem Pelias speratque cupitque</l>
    <l n="494">promisi et meliora tuae mihi foedera dextrae.</l>
    <l n="495">si petere hoc saevi statuissem sanguine belli,                    </l>
    <l n="496">Ossa dabat Pindusque rates quotque ante secuti</l>
    <l n="497">inde nec audacem Bacchum nec Persea reges.</l>
    <l n="498">sed me nuda fides sanctique potentia iusti</l>
    <l n="499">huc tulit ac medii sociatrix gratia Phrixi</l>
    <l n="500">iamque tibi nostra geniti de stirpe nepotes.                    </l>
    <l n="501">nec tamen aut Phrygios reges aut arva furentis</l>
    <l n="502">Bebryciae spernendus adi: seu fraude petivit</l>
    <l n="503">seu quis honore meos, sua reddita dona deumque</l>
    <l n="504">nos genus atque ratem magnae sensere Minervae.</l>
    <l n="505">vix tandem longis quaesitam Colchida votis                    </l>
    <l n="506">contigimus qualemque dabat te fama videmus.</l>
    <l n="507">tu modo ne claros Minyis invideris actus!</l>
    <l n="508">non aliena peto terrisve indebita nostris</l>
    <l n="509">(siquis et in precibus vero locus) atque ea Phrixo</l>
    <l n="510">crede dari, Phrixum ad patrios ea ferre penates.                    </l>
    <l n="511">munera tu contra victum mihi vecta per aequor</l>
    <l n="512">accipe, Taenarii chlamydem de sanguine aeni</l>
    <l n="513">frenaque et accinctum gemmis fulgentibus ensem:</l>
    <l n="514">hoc patrium decus, haec materni texta laboris,</l>
    <l n="515">his Lapithes adsuerat eques. da iungere dona,                    </l>
    <l n="516">da Scythicas sociare domos. sciat effera regis</l>
    <l n="517">ira mei, quem te horrifero sortitus in axe</l>
    <l n="518">Caucasus atque tuis quantum mitescat habenis.'</l>
    <l n="519">Talibus orantem vultu gravis ille minaci</l>
    <l n="520">iamdudum premit et furiis ignescit opertis.                    </l>
    <l n="521">ceu tumet atque imo sub gurgite concipit austros</l>
    <l n="522">unda silens, trahit ex alto sic barbarus iras</l>
    <l n="523">et nunc ausa viri, nunc heu sua prodita Grais</l>
    <l n="524">regna fremit. quin et facili sibi mente receptum</l>
    <l n="525">iam Phrixum dolet et Scythiae periisse timores.                    </l>
    <l n="526">nunc quassat caput ac iuvenis spes ridet inanes,</l>
    <l n="527">quid vesanus agat, quod vellera poscat ab angue.</l>
    <l n="528">urit et antiquae memorem vox praescia sortis:</l>
    <l n="529">cur simul ac Persen illinc sibi moverit atque hinc</l>
    <l n="530">Thessalicam fortuna ratem, num debitus ista                    </l>
    <l n="531">finis agat saevaeque petant iam vellera Parcae.</l>
    <l n="532">interea quoniam belli pugnaeque propinquae</l>
    <l n="533">cura prior, fingit placidis fera pectora dictis</l>
    <l n="534">reddit et haec: 'cuperem haut tali vos tempore tectis</l>
    <l n="535">advenisse meis, quo me gravis adsidet hostis.                    </l>
    <l n="536">frater enim--sceptri sic omnibus una cupido--</l>
    <l n="537">excidium parat et castris me ingentibus urget.</l>
    <l n="538">quare age cognatas primum defendite sedes</l>
    <l n="539">nec decus oblati dimiseris advena belli;</l>
    <l n="540">namque virum trahit ipse chalybs. tum vellera victor                    </l>
    <l n="541">tam meritis nec sola dabo.' contra inscius astus</l>
    <l n="542">'ergo nec hic nostris derat labor arduus actis'</l>
    <l n="543">excipit Aesonides 'et ceu nihil aequore passis</l>
    <l n="544">additus iste dies? veniant super haec quoque fato</l>
    <l n="545">bella meo? non hunc parva mihi caede dolorem                    </l>
    <l n="546">quasque dedit luet ille moras.' tum Castora mittit,</l>
    <l n="547">qui ferat Aeaei sociis responsa tyranni.</l>
    <l n="548">acribus ast illos curis mora saeva trahebat</l>
    <l n="549">ac simul ut medio viderunt Castora campo</l>
    <l n="550">crebrior incussit mentem pavor. 'o Iovis alma                    </l>
    <l n="551">progenies, fare an patriam spes ulla videndi,</l>
    <l n="552">fare!' omnes, ille in mediis sic orsus Achivis:</l>
    <l n="553">'nec ferus Aeetes, ut fama, nec aurea nobis</l>
    <l n="554">terga negat, bello interea sed pressus iniquo</l>
    <l n="555">auxilium petit: armatos dux protinus omnes                    </l>
    <l n="556">accelerare iubet, longo nam tuta recessu</l>
    <l n="557">puppis et apposita fluvius defenditur urbe.'</l>
    <l n="558">Haud mora. prosiliunt quos nec Rhipaea iuventus</l>
    <l n="559">quos nec Hiber aut tota suis Aurora pharetris</l>
    <l n="560">sustineat. stetit explicito prius agmine pubes                    </l>
    <l n="561">expertique simul si tela artusque sequantur.</l>
    <l n="562">nec quisquam freta nec patrias iam respicit urbes,</l>
    <l n="563">sed magis ad praesens itur decus. incita cristas</l>
    <l n="564">aura quatit, variis floret via discolor armis,</l>
    <l n="565">qualis ab Oceano nitidum ~chorus~ aethera vestit,                    </l>
    <l n="566">qualibus adsurgens nox aurea cingitur astris.</l>
    <l n="567">illos Sole satus tacita maestissimus ira</l>
    <l n="568">miratur temere adsumptos nec talia mallet</l>
    <l n="569">robora quam medios hostem subiisse penates.</l>
    <l n="570">interea laeto patitur convivia cultu                    </l>
    <l n="571">et iuxta Aesoniden magno cratere lacessit</l>
    <l n="572">nunc sibi monstrantem natos Iovis oraque iuxta</l>
    <l n="573">Aeacidum, nunc ingentes Calydonis alumnos.</l>
    <l n="574">audit et Alciden infando errore relictum</l>
    <l n="575">defletosque duces terraeque marisque labores.                    </l>
    <l n="576">ipse autem tantis concita furoribus arma</l>
    <l n="577">expetit Aesonides et amicos ordine reges.</l>
    <l n="578">'quis procul ille virum nobis, quem balteus asper</l>
    <l n="579">subligat et stricto stat proximus armiger arcu</l>
    <l n="580">ceu pugnam paret et positas confundere mensas?'                    </l>
    <l n="581">contra flammigeri proles Perseia Solis</l>
    <l n="582">'quem rogitas, Carmeius.' ait. 'mos comminus arma</l>
    <l n="583">semper habere viro, semper meminisse pharetrae.'</l>
    <l n="587">'illum' ait Aesonides 'pariter refer, horrida signis                    </l>
    <l n="588">cui chlamys et multa spirat coma flexilis aura.'</l>
    <l n="589">respicit Aeetes atque hunc quoque nomine reddit:</l>
    <l n="590">'dives Aron. croceos sic illius omnis odores                    </l>
    <l n="591">iactat eques, cunctis sic est coma culta maniplis;</l>
    <l n="592">sed ne sperne virum et comptis diffide capillis.</l>
    <l n="593">Campesus hic spoliis in tigridis. ille profundo</l>
    <l n="594">incumbens Odrussa mero; viden alta comantem</l>
    <l n="595">pectora et ingenti turbantem pocula barba?'                    </l>
    <l n="596">hic et Iaxarten dictis stupet hospes acerbis</l>
    <l n="597">immodicum linguaque gravem, cui nulla minanti</l>
    <l n="598">non superum, non praesentis reverentia belli.</l>
    <l n="599">contra autem Aeetes 'non frustra magna superbo</l>
    <l n="600">dicta volant' ait 'et vocem paria arma sequuntur                    </l>
    <l n="601">nec requies quin Marte diem noctemque fatiget.</l>
    <l n="602">atque ubi Rhipaea stupuerunt flumina bruma</l>
    <l n="603">iam pavidi cum prole Getae, iam pervigil illum</l>
    <l n="604">Medus et oppositis exspectat Hiberia claustris.</l>
    <l n="584">quid Latagum, quid si amnigenam mirere Choaspen?                    </l>
    <l n="585">bellatoris equi potantem cerne cruores</l>
    <l n="586">nec tamen immissis hic segnior ibit habenis.</l>
    <l n="605">hos autem quae quemque manus, quae signa sequantur                    </l>
    <l n="606">si memorem, prius umentem lux solverit umbram.</l>
    <l n="607">cras acies atque illa ducum cras regna videbis</l>
    <l n="608">dissona, saxiferae surgat quibus imber habenae,</l>
    <l n="609">quae iaculo gens apta levi, quae picta pharetris</l>
    <l n="610">venerit. ingentes animo iam prospice campos                    </l>
    <l n="611">atque hanc alipedi pulsantem corpora curru</l>
    <l n="612">Euryalen, quibus exsultet Mavortia turmis</l>
    <l n="613">et quantum elata valeat peltata securi,</l>
    <l n="614">cara mihi et veras inter non ultima natas.'</l>
    <l n="615">fatur et occiduo libat cratera parenti.                    </l>
    <l n="616">quisque suis tum vota deis et pocula fundit,</l>
    <l n="617">dent aciem, dent belligeros superare labores.</l>
    <l n="618">Ecce autem Geticis veniens Gradivus ab antris</l>
    <l n="619">ingentemque trahens Arctoa per aequora nubem</l>
    <l n="620">aspicit Aeaea Minyas stupefactus in urbe                    </l>
    <l n="621">ambitumque senem promissaque vellera puppi</l>
    <l n="622">Thessalicae. citus ad summi stellantia patris</l>
    <l n="623">tecta ruit questuque Iovem testatur acerbo:</l>
    <l n="624">'quae studiis, rex magne, quies? iam mutua divi</l>
    <l n="625">exitia in solos hominum molimur honores                    </l>
    <l n="626">teque ea cuncta iuvant, rabidam qui Pallada caelo</l>
    <l n="627">non abigis neque femineis ius obicis ausis.</l>
    <l n="628">non queror exstructa quod vexerit ipsa carina</l>
    <l n="629">vellera sacra meis sperantem avertere lucis</l>
    <l n="630">quodque palam tutata viros. sic cetera pergat,                    </l>
    <l n="631">si valet. insidiis quid nunc fallacibus ambit,</l>
    <l n="632">nostra ut Phrixeo spolientur templa metallo?</l>
    <l n="633">non opus auxilio Colchis nec foedere vestro:</l>
    <l n="634">et Persen simul et Minyas deposcimus hostes.</l>
    <l n="635">quin age (quid tantae coeunt in proelia gentes,                    </l>
    <l n="636">quid tuus Aesonides?) imus nos, protinus imus</l>
    <l n="637">in nemus auriferum et sumptis decernimus armis?</l>
    <l n="638">vel tu sola polo tacitis inopina tenebris</l>
    <l n="639">labere: quantus ibi deus experiere nec illas</l>
    <l n="640">adstiteris impune trabes. an Martia templa                    </l>
    <l n="641">intemeranda minus, tantum mihi lucus et agger</l>
    <l n="642">quod rudis et sola colimur si gentibus umbra?</l>
    <l n="643">est amor et rerum cunctis tutela suarum.</l>
    <l n="644">et tibi, magne pater, terris donaria certant;</l>
    <l n="645">est honor his etiam silvis. ego cara Mycenes                    </l>
    <l n="646">culmina, virgineas praeder si Cecropis arces,</l>
    <l n="647">iam coniunx, iam te gemitu lacrimisque tenebit</l>
    <l n="648">nata querens. metuant ergo nec talia possint.'</l>
    <l n="649">Non tulit haec animis quin longa silentia Pallas</l>
    <l n="650">rumperet inridens strepitumque minasque Gradivi.                    </l>
    <l n="651">'non tibi Aloidae quibus haec fera murmura iactes,</l>
    <l n="652">non Lapithae, sed Pallas' ait 'neque ego aegide digna</l>
    <l n="653">nec vocer ulterius proles Iovis, excidat iste</l>
    <l n="654">ni tibi corde tumor: lituos miser armaque faxo</l>
    <l n="655">oderis et primis adimam tua nomina bellis.                    </l>
    <l n="656">quin simili matrem demens gravitate secutus?</l>
    <l n="657">digna quidem, monstrum superis quae tale crearit.</l>
    <l n="658">quod tamen adgressae scelus aut quo crimine sontes</l>
    <l n="659">si iuvenem, qui iussa sui tam dira tyranni</l>
    <l n="660">impavidus maria et nondum qui nota subibat,                    </l>
    <l n="661">iuvimus et magnis aliquam spem movimus ausis?</l>
    <l n="662">an nullas praeferre preces nec foedera regis</l>
    <l n="663">ulla sequi, caeca sed cuncta impellere pugna</l>
    <l n="664">debuimus? sic Thraces agunt, sic turbidus iste</l>
    <l n="665">siqua petit. cuperem haec etiamnum bella remitti                    </l>
    <l n="666">nec socias armare manus. da vellera, rector,</l>
    <l n="667">et medio nos cerne mari. quod sin ea Mavors</l>
    <l n="668">abnegat et solus nostris sudoribus obstat,</l>
    <l n="669">ibimus indecores frustraque tot aequora vectae?'--</l>
    <l n="670">'fas aliquid nequeat sit femina--' coeperat ardens                    </l>
    <l n="671">hic iterum alternis Mavors insurgere dictis.</l>
    <l n="672">excipit hinc contra pater et sic voce coercet:</l>
    <l n="673">'quid, vesane, fremis? cum vos iam paenitet acti</l>
    <l n="674">peccatumque satis, tunc ad mea iura venitis.</l>
    <l n="675">quolibet ista modo quacumque impellite pugna,                    </l>
    <l n="676">quae coepistis, habent quoniam sua fata furores.</l>
    <l n="677">te tamen hoc, coniunx, et te, mea nata, monebo:</l>
    <l n="678">sit Persen pepulisse satis nec vana retentet</l>
    <l n="679">spes Minyas finemve velint imponere bello.</l>
    <l n="680">illum etenim talis rerum manet, accipite, ordo:                    </l>
    <l n="681">victa retro nunc castra dabit bellumque remittet</l>
    <l n="682">territus adventu ducis et virtute Pelasgi.</l>
    <l n="683">mox ubi Thessalicis referent hos flamina terris,</l>
    <l n="684">tunc aderit victorque domos et sceptra tenebit,</l>
    <l n="685">donec et Aeeten inopis post longa senectae                    </l>
    <l n="686">exilia, heu magnis quantum licet, impia, fatis,</l>
    <l n="687">nata iuvet Graiusque nepos in regna reponat.</l>
    <l n="688">hic labor amborumque haec sunt discrimina fratrum.</l>
    <l n="689">vadite et adversis, ut quis volet, inruat armis.'</l>
    <l n="690">Dixerat. instaurat mensas pacemque reducit                    </l>
    <l n="691">et iam sidereo noctem demittit Olympo.</l>
    <l n="692">tunc adsuetus adest Phlegraeas [qui] reddere pugnas</l>
    <l n="693">Musarum chorus et citharae pulsator Apollo</l>
    <l n="694">fertque gravem Phrygius circum cratera minister.</l>
    <l n="695">surgitur in somnos seque ad sua limina flectunt.</l>
  </div>
  <div n="6">
    <l n="1">At vigil isdem ardet furiis Gradivus et acri</l>
    <l n="2">corde tumet nec quas acies, quae castra sequatur</l>
    <l n="3">invenit. ire placet tandem[que] praesensque tueri,</l>
    <l n="4">sternere si Minyas magnoque rependere luctu</l>
    <l n="5">regis pacta queat Graiamque absumere pubem.                    </l>
    <l n="6">impulit hinc currus monstrum inrevocabile belli</l>
    <l n="7">concutiens Scythiaeque super tentoria sistit.</l>
    <l n="8">protinus e castris fugit sopor: excita tela,</l>
    <l n="9">turbati coiere duces. hos insuper ingens</l>
    <l n="10">fama movet, rate quae sacra vulgabat Achivos                    </l>
    <l n="11">advenisse sui repetentes vellera Phrixi,</l>
    <l n="12">quos malus hospitio iunctaque ad foedera dextra</l>
    <l n="13">luserit Aeetes atque in sua traxerit arma.</l>
    <l n="14">Ergo consiliis dum nox vacat alta movendis</l>
    <l n="15">legatos placet ire duces mandataque Perses                    </l>
    <l n="16">edocet, adfari Minyas fraudemque tyranni</l>
    <l n="17">ut moneant. quinam hinc animos averterit error?</l>
    <l n="18">se primum Haemoniis hortatum ea vellera terris</l>
    <l n="19">reddere et exuvias pecudis dimittere sacrae:</l>
    <l n="20">hinc odium et tanti venisse exordia belli.                    </l>
    <l n="21">quin potius dextramque suam suaque arma sequantur</l>
    <l n="22">aut remeent (neque enim Aeetae promissa fidemque</l>
    <l n="23">esse loco). abstineant alienae sanguine pugnae.</l>
    <l n="24">non illos ideo tanti venisse labores</l>
    <l n="25">per maris. ignotis quid opus concurrere nec quos                    </l>
    <l n="26">oderis? haec medio Perses dum tempore mandat,</l>
    <l n="27">aureus effulsit campis rubor armaque et acres</l>
    <l n="28">sponte sua strepuere tubae. Mars saevus ab altis</l>
    <l n="29">'hostis io,' conclamat equis 'agite ite [ite], propinquat!'</l>
    <l n="30">ac simul hinc Colchos, hinc fundit in aequora Persen.                    </l>
    <l n="31">[tum gens quaeque suis commisit proelia telis</l>
    <l n="32">voxque dei pariter pugnas audita per omnes.]</l>
    <l n="33">Hinc age Rhipaeo quos videris orbe furores,</l>
    <l n="34">Musa, mone, quanto Scythiam molimine Perses</l>
    <l n="35">concierit, quis fretus equis per bella virisque.                    </l>
    <l n="36">verum ego nec numero memorem nec nomine cunctos</l>
    <l n="37">mille vel ora movens. neque enim plaga gentibus ulla</l>
    <l n="38">ditior: aeterno quamquam Maeotia pubes</l>
    <l n="39">Marte cadat, pingui numquam tamen ubere defit</l>
    <l n="40">quod geminas Arctos magnumque quod impleat Anguem                    </l>
    <l n="41">ergo duces solasque, deae, mihi promite gentes.</l>
    <l n="42">Miserat ardentes mox ipsa secutus Alanos</l>
    <l n="43">Heniochosque truces iam pridem infensus Anausis,</l>
    <l n="44">pacta quod Albano coniunx Medea tyranno,</l>
    <l n="45">nescius heu quanti thalamos ascendere monstri                    </l>
    <l n="46">arserit atque urbes maneat qui terror Achaeas,</l>
    <l n="47">gratior ipse deis orbaque beatior aula.</l>
    <l n="48">proxima Bisaltae legio ductorque Colaxes,</l>
    <l n="49">sanguis et ipse deum, Scythicis quem Iuppiter oris</l>
    <l n="50">progenuit viridem Myracen Tibisenaque iuxta                    </l>
    <l n="51">ostia, semifero--dignum si credere--captus</l>
    <l n="52">corpore, nec nymphae geminos exhorruit angues.</l>
    <l n="53">cuncta phalanx insigne Iovis caelataque gestat</l>
    <l n="54">tegmina dispersos trifidis ardoribus ignes;</l>
    <l n="55">nec primus radios, miles Romane, corusci                    </l>
    <l n="56">fulminis et rutilas scutis diffuderis alas.</l>
    <l n="57">insuper auratos collo gerit ipse dracones,</l>
    <l n="58">matris Horae specimen, linguisque adversus utrimque</l>
    <l n="59">congruit et tereti serpens dat vulnere gemmae.</l>
    <l n="60">tertius unanimis veniens cum milibus Auchus                    </l>
    <l n="61">Cimmerias ostentat opes, cui candidus olim</l>
    <l n="62">crinis inest, natale decus; dat longior aetas</l>
    <l n="63">iam speciem; triplici percurrens tempora nodo</l>
    <l n="64">demittit sacro geminas a vertice vittas.</l>
    <l n="65">Datin Achaemeniae gravior de vulnere pugnae                    </l>
    <l n="66">misit in arma Daraps, acies quem Martia circum</l>
    <l n="67">Gangaridum potaque Gerus quos efferat unda</l>
    <l n="68">quique lacum cinxere Bycen. non defuit Anxur,</l>
    <l n="69">non Radalo cum fratre Sydon, Acesinaque laevo</l>
    <l n="70">omine fatidicae ~Phrixus~ movet agmina cervae.                    </l>
    <l n="71">ipsa comes saetis fulgens et cornibus aureis</l>
    <l n="72">ante aciem celsi vehitur gestamine conti</l>
    <l n="73">maesta nec in saevae lucos reditura Dianae.</l>
    <l n="74">movit et Hylaea supplex cum gente Syenen</l>
    <l n="75">impia germani praetentans vulnera Perses.                    </l>
    <l n="76">densior haud usquam nec celsior extulit ullas</l>
    <l n="77">silva trabes fessaeque prius rediere sagittae</l>
    <l n="78">quin et ab Hyrcanis Titanius expulit antris</l>
    <l n="80">Ciris in arma viros plaustrisque ad proelia cunctas                    </l>
    <l n="81">Coelaletae traxere manus. ibi sutilis illis</l>
    <l n="82">est domus et crudo residens sub vellere coniunx</l>
    <l n="83">et puer e primo torquens temone cateias.</l>
    <l n="84">linquitur abruptus pelago Tyra, linquitur et mons</l>
    <l n="85">Ambenus et gelidis pollens Ophiusa venenis                    </l>
    <l n="86">degeneresque ruunt Sindi glomerantque paterno</l>
    <l n="87">crimine nunc etiam metuentes verbera turmas.</l>
    <l n="88">hos super aeratam Phalces agit aequore nubem</l>
    <l n="89">cum fremitu densique levant vexilla Coralli,</l>
    <l n="90">barbaricae quis signa rotae ferrataque dorso                    </l>
    <l n="91">forma suum truncaeque, Iovis simulacra, columnae.</l>
    <l n="92">proelia nec rauco curant incendere cornu</l>
    <l n="93">indigenas sed rite duces et prisca suorum</l>
    <l n="94">facta canunt veterumque, viris hortamina, laudes.</l>
    <l n="95">ast ubi Sidonicas inter pedes aequat habenas                    </l>
    <l n="96">illinc iuratos in se trahit Aea Batarnas,</l>
    <l n="97">quos duce Teutagono crudi mora corticis armat</l>
    <l n="98">aequaque nec ferro brevior nec rumpia ligno.</l>
    <l n="99">nec procul albentes gemina ferit aclyde parmas</l>
    <l n="100">hiberni qui terga Novae gelidumque securi                    </l>
    <l n="101">eruit et tota non audit Alazona ripa.</l>
    <l n="102">quosque Taras niveumque ferax Euarchus olorum.</l>
    <l n="103">te quoque venturis, ingens Ariasmene, saeclis</l>
    <l n="104">tradiderim, molem belli lateque ferentem</l>
    <l n="105">undique falcatos deserta per aequora currus.                    </l>
    <l n="106">insequitur Drangea phalanx claustrisque profusi</l>
    <l n="107">Caspiadae, quis turba canum non segnius acres</l>
    <l n="108">exsilit ad lituos pugnasque capessit eriles.</l>
    <l n="109">inde etiam par mortis honos tumulisque recepti</l>
    <l n="110">inter avos positusque virum. nam pectora ferro                    </l>
    <l n="111">terribilesque innexa iubas ruit agmine nigro</l>
    <l n="112">latratuque cohors quanto sonat horrida Ditis</l>
    <l n="113">ianua vel superas Hecates comitatus in auras.</l>
    <l n="114">ducit ab Hyrcanis vates sacer agmina lucis</l>
    <l n="115">Vanus, eum Scythiae iam tertia viderat aetas                    </l>
    <l n="116">magnanimos Minyas Argoaque vela canentem.</l>
    <l n="117">illius et dites monitis spondentibus Indi</l>
    <l n="118">et centumgeminae Lagea novalia Thebes</l>
    <l n="119">totaque Rhipaeo Panchaia rapta triumpho.</l>
    <l n="120">discolor hastatas effudit Hiberia turmas,                    </l>
    <l n="121">quas Otaces, quas Latris agunt, et raptor amorum</l>
    <l n="122">Neurus et expertes canentis Iazyges aevi.</l>
    <l n="123">namque ubi iam vires gelidae notusque refutat</l>
    <l n="124">arcus et inceptus iam lancea temnit eriles</l>
    <l n="125">magnanimis mos ductus avis haud segnia mortis                    </l>
    <l n="126">iura pati, dextra sed carae occumbere prolis</l>
    <l n="127">ense dato, rumpuntque moras natusque parensque,</l>
    <l n="128">ambo animis, ambo miri tam fortibus actis.</l>
    <l n="129">hic et odorato spirantes crine ~Mycael~</l>
    <l n="130">Cessaeaeque manus et qui tua iugera nondum                    </l>
    <l n="131">eruis, ignotis insons Arimaspe metallis,</l>
    <l n="132">doctus et Auchates patulo vaga vincula gyro</l>
    <l n="133">spargere et extremas laqueis adducere turmas.</l>
    <l n="134">non ego sanguineis gestantem tympana bellis</l>
    <l n="135">Thyrsageten cinctumque vagis post terga silebo                    </l>
    <l n="136">pellibus et nexas viridantem floribus hastas.</l>
    <l n="137">fama ducem Iovis et Cadmi de sanguine Bacchum</l>
    <l n="138">hac quoque turiferos, felicia regna, Sabaeos,</l>
    <l n="139">hac Arabas fudisse manu, mox rumperet Hebri</l>
    <l n="140">cum vada Thyrsagetas gelida liquisse sub Arcto.                    </l>
    <l n="141">illis omnis adhuc veterum tenor et sacer aeris</l>
    <l n="142">pulsus et eoae memoratrix tibia pugnae.</l>
    <l n="143">iungit opes Emeda suas, sua signa secuti</l>
    <l n="144">Exomatae Torynique et flavi crine Satarchae.</l>
    <l n="145">mellis honor Torynis, ditant sua mulctra Satarchen,                    </l>
    <l n="146">Exomatas venatus alit nec clarior ullis</l>
    <l n="147">Arctos equis. abeunt Hypanin fragilemque per undam</l>
    <l n="148">tigridis aut saevae profugi cum prole leaenae</l>
    <l n="149">maestaque suspectae mater stupet aggere ripae.</l>
    <l n="150">impulit et dubios Phrixei velleris ardor                    </l>
    <l n="151">Centoras et diros magico terrore Choatras.</l>
    <l n="152">omnibus in superos saevus honor, omnibus artes</l>
    <l n="153">monstrificae, nunc vere novo compescere frondes,</l>
    <l n="154">nunc subitam trepidis Maeotin solvere plaustris.</l>
    <l n="155">maximus hos inter Stygia venit arte Coastes.                    </l>
    <l n="156">sollicitat nec Martis amor, sed fama Cytaeae</l>
    <l n="157">virginis et paribus spirans Medea venenis.</l>
    <l n="158">gaudet Averna palus, gaudet iam nocte quieta</l>
    <l n="159">portitor et tuto veniens Latonia caelo.</l>
    <l n="160">ibant et geminis aequantes cornibus alas                    </l>
    <l n="161">Balloniti comitumque celer mutator equorum</l>
    <l n="162">Moesus et ingentis frenator Sarmata conti.</l>
    <l n="163">nec tot ab extremo fluctus agit aequore nec sic</l>
    <l n="164">fratribus adversa Boreas respondet ab unda</l>
    <l n="165">aut is apud fluvios volucrum canor, aethera quantus                    </l>
    <l n="166">tunc lituum concentus adit lymphataque miscet</l>
    <l n="167">milia, quot foliis, quot floribus incipit annus.</l>
    <l n="168">ipse rotis gemit ictus ager tremibundaque pulsu</l>
    <l n="169">nutat humus, quatit ut saevo cum fulmine Phlegram</l>
    <l n="170">Iuppiter atque imis Typhoea verberat arvis.                    </l>
    <l n="171">Prima tenent illinc patriis Absyrtus in armis</l>
    <l n="172">et gener ingentesque inter sua milia reges.</l>
    <l n="173">at circa Aesoniden Danaum manus ipsaque Pallas</l>
    <l n="174">aegide terrifica, quam nec dea lassat habendo</l>
    <l n="175">nec pater horrentem colubris vultuque tremendam                    </l>
    <l n="176">Gorgoneo. nec semineces ostendere crines</l>
    <l n="177">tempus adhuc primasque sinit concurrere pugnas.</l>
    <l n="178">impulit hos contra Mavors pater et mala leti</l>
    <l n="179">Gaudia Tisiphoneque caput per nubila tollens</l>
    <l n="180">ad sonitum litui mediaque altissima pugna                    </l>
    <l n="181">necdum clara quibus sese Fuga mentibus addat.</l>
    <l n="182">Illi ubi consertis iunxere frementia telis</l>
    <l n="183">agmina virque virum galeis adflavit adactis</l>
    <l n="184">continuo hinc obitus perfractaque caedibus arma</l>
    <l n="185">corporaque, alternus cruor alternaeque ruinae.                    </l>
    <l n="186">volvit ager galeas et thorax erigit imbres</l>
    <l n="187">sanguineos. hinc barbarici glomerantur ovatus,</l>
    <l n="188">hinc gemitus mixtaeque virum cum pulvere vitae.</l>
    <l n="189">Caspius Aeaeum correpto crine Monesen</l>
    <l n="190">abstulit; hinc pariter Colchi Graique sequuntur                    </l>
    <l n="191">missilibus; rapit ille necem praedamque relinquit</l>
    <l n="192">nec sociis iam cura viri. Dipsanta Caresus</l>
    <l n="193">Strymonaque obscura spargentem vulnera funda</l>
    <l n="194">deicit. Albani cadit ipse Chremedoni[di]s hasta</l>
    <l n="195">iamque latet currusque super turmaeque feruntur.                    </l>
    <l n="196">processere Melas et Idasmenus. incipit hasta</l>
    <l n="197">ante Melas, levis ast abies elusit utrumque.</l>
    <l n="198">ensibus inde ruunt. prior occupat aere citato</l>
    <l n="199">cassidis ima Melas, infracta est vulnere cervix.</l>
    <l n="200">mixta perit virtus: nescit cui debeat Ocheus                    </l>
    <l n="201">aut cui fata Tyres. dum sibila respicit Iron</l>
    <l n="202">cuspidis Argivae, Pyliam latere accipit hastam.</l>
    <l n="203">Viderat Hyrcanos paribus discurrere fratres</l>
    <l n="204">Castor equis, pater armento quos dives ab omni</l>
    <l n="205">nutrierat fatisque viam monstrarat iniquis.                    </l>
    <l n="206">tum magis atque magis peditem candore notato</l>
    <l n="207">Tyndariden incendit amor. simul obvius hastam</l>
    <l n="208">pectus in adversum ~gleacit~ alipedemque</l>
    <l n="209">insilit excusso victor duce. risit ab alta</l>
    <l n="210">nube pater prensisque equitem cognovit habenis.                    </l>
    <l n="211">at pariter luctuque furens visuque Medores</l>
    <l n="212">Tyndariden petit et superos sic voce precatur:</l>
    <l n="213">'hunc age vel caeso comitem me reddite fratri!</l>
    <l n="214">primus at hic nostra sonipes cadat impius hasta</l>
    <l n="215">credita qui misero non rettulit arma parenti                     </l>
    <l n="216">meque venit contra captivaque terga ministrat.'</l>
    <l n="217">dixerat, Actaei sed eum prior hasta Phaleri</l>
    <l n="218">deicit; ad socias sonipes citus effugit alas.</l>
    <l n="219">Quis tibi fatales umquam metuisset Amyclas</l>
    <l n="220">Oebaliamque manum, tot, Rhyndace, montibus inter                    </l>
    <l n="221">diviso totidemque fretis? cadit impiger una</l>
    <l n="222">inguine transfosso clari Taulantis alumnus</l>
    <l n="223">semidea genetrice Tages, cui plurima silvis</l>
    <l n="224">pervigilat materna soror cultusque laborat.</l>
    <l n="225">tenuia non illum candentis carbasa lini,                    </l>
    <l n="226">non auro depicta chlamys, non flava galeri</l>
    <l n="227">caesaries pictoque iuvant subtegmine bracae.</l>
    <l n="228">iamque novus mediae stupefacta per agmina pugnae</l>
    <l n="229">vadit eques densa spargens hastilia dextra</l>
    <l n="230">fulmineumque viris profundens ingerit ensem                    </l>
    <l n="231">huc alternus et huc, cum saevior ecce iuventus</l>
    <l n="232">Sarmaticae coiere manus fremitusque virorum</l>
    <l n="233">semiferi. riget his molli lorica catena,</l>
    <l n="234">id quoque tegmen equis; at equi porrecta per armos</l>
    <l n="235">et caput ingentem campis hostilibus umbram                    </l>
    <l n="236">fert abies obnixa genu vaditque virum vi,</l>
    <l n="237">vadit equum, docilis relegi docilisque relinqui</l>
    <l n="238">atque iterum medios non altior ire per hostes.</l>
    <l n="239">orbibus hos rapidis mollique per aequora Castor</l>
    <l n="240">anfractu levioris equi deludit anhelos                    </l>
    <l n="241">immemoresque mori; sed non isdem artibus aeque</l>
    <l n="242">concurrunt ultroque ruunt in funera Colchi.</l>
    <l n="243">Campesus impacta latus inter et ilia quercu</l>
    <l n="244">tollitur ac mediam moriens descendit in hastam.</l>
    <l n="245">Oebasus infestum summisso poplite Phalcen                    </l>
    <l n="246">evasisse ratus laevum per luminis orbem</l>
    <l n="247">transigitur; tenerae tinguuntur vulnere malae.</l>
    <l n="248">contra autem geminis fidens thoracibus ictum</l>
    <l n="249">sustulit et gladio Sibotes ferit ultima teli</l>
    <l n="250">nequiquam. iam cuspis inest nec fragmina curat                    </l>
    <l n="251">Ambenus et trunco medium subit Ocrea ligno.</l>
    <l n="252">seminecem Taxes Hypanin vehit atque remissum</l>
    <l n="253">pone trahit fugiens et cursibus exuit hastam</l>
    <l n="254">dumque recollectam rursus locat, inruit ultro</l>
    <l n="255">turbatumque Lacon et adhuc invadit inermem.                    </l>
    <l n="256">impulit adverso praeceps equus Onchea conto</l>
    <l n="257">nequiquam totis revocantem viribus armos</l>
    <l n="258">in latus. accedit sonipes, accedit et ipse</l>
    <l n="259">frigidus. arma cadunt, rorat procul ultima cuspis.</l>
    <l n="260">qualem populeae fidentem nexibus umbrae                    </l>
    <l n="261">siquis avem summi deducat ab aere rami</l>
    <l n="262">ante manu tacita cui plurima crevit harundo;</l>
    <l n="263">illa dolis viscoque super correpta sequaci</l>
    <l n="264">implorat ramos atque inrita concitat alas.</l>
    <l n="265">Parte alia infestis (nam fors ita iunxit) in armis                    </l>
    <l n="266">Styrus adest laetusque virum cognoscit Anausis</l>
    <l n="267">et prior 'en cuius thalamis Aeetia virgo</l>
    <l n="268">dicta manet nostrosque feret qui victor amores.</l>
    <l n="269">non' ait 'invitoque gener mutabere patri.'</l>
    <l n="270">tum simul adversas conlatis cursibus hastas                     </l>
    <l n="271">coniciunt, fugit adductis Albanus habenis</l>
    <l n="272">saucius atque datum leto non sperat Anausin</l>
    <l n="273">nec videt. ille autem telo moribundus adacto</l>
    <l n="274">'ad soceros pactaeque sinus en coniugis,' inquit</l>
    <l n="275">'Styre, fugis vulnus referens, quod carmine nullo                    </l>
    <l n="276">sustineat nullisque levet Medea venenis.'</l>
    <l n="277">dixerat, extremus cum lumina corripit error</l>
    <l n="278">voxque repressa gelu percussaque vertice tellus.</l>
    <l n="279">Hinc animos acies auget magnoque doloris</l>
    <l n="280">turbine Gesandrum Mavors rapit. ille morantes                    </l>
    <l n="281">increpat et stricto sic urget Iazygas ense:</l>
    <l n="282">'nempe omnes cecidere senes, nempe omnis ademptus</l>
    <l n="283">ante pater. quae vos subito tam foeda senectus</l>
    <l n="284">corripuit fregitque animos atque abstulit iras?</l>
    <l n="285">aut mecum mediam, iuvenes, agite ite per urbem                    </l>
    <l n="286">Argolicamque manum aut caris occumbite natis.'</l>
    <l n="287">inruit et patrias coeptis ferus advocat umbras:</l>
    <l n="288">'sancte mihi Vorapte pater, tua pectora nato</l>
    <l n="289">suggere nunc animamque parem, si fata peroso</l>
    <l n="290">tarda tibi turpesque moras non segnius ipsi                    </l>
    <l n="291">paruimus parvique eadem didicere nepotes.'</l>
    <l n="292">haec ait auditusque Erebo. tunc corripit ensem</l>
    <l n="293">turbidus et furiis ardens quatit arma paternis.</l>
    <l n="294">indigenis sacratus aquis magnique sacerdos</l>
    <l n="295">Phasidis Arctois Aquites errabat in armis                    </l>
    <l n="296">(populeus cui frondis honor conspectaque glauco</l>
    <l n="297">tempora nectuntur ramo) te, Cyrne, parentis</l>
    <l n="298">immemorem durae cupiens abducere pugnae.</l>
    <l n="299">iamque omnes impune globos diversaque lustrans</l>
    <l n="300">agmina non usquam videt utque iterum intrat  . . .                      </l>
    <l n="301">vociferans, iterum belli diversa peragrat,</l>
    <l n="302">lancea caeruleas circum strepit incita vittas.</l>
    <l n="303">opprimit admissis ferus hinc Gesander habenis.</l>
    <l n="304">ille manum trepidans atque inrita sacra tetendit</l>
    <l n="305">'te' que 'per hanc, genitor,' inquit 'tibi si manet, oro                    </l>
    <l n="306">canitiem, compesce minas et sicubi nato</l>
    <l n="307">parce meo!' dixit. contra sic victor adacto</l>
    <l n="308">ense refert: 'genitor, turpi durare senecta</l>
    <l n="309">quem mihi reris adhuc, ipse hac occumbere dextra</l>
    <l n="310">maluit atque ultro segnes abrumpere metas.                    </l>
    <l n="311">et tibi si pietas nati, si dextra fuisset,</l>
    <l n="312">haud medii precibus tereres nunc tempora belli,</l>
    <l n="313">praeda future canum. iuveni sors pulchrior omnis:</l>
    <l n="314">et certasse manu decet et caruisse sepulchro.'</l>
    <l n="315">dixerat. ille deos moriens caelumque precatur,                    </l>
    <l n="316">dextera ne misero talis foret obvia nato.</l>
    <l n="317">Te quoque, Canthe, tui non inscia funeris Argo</l>
    <l n="318">flevit ab invita rapientem tela carina.</l>
    <l n="319">iam Scythicos miserande sinus, iam Phasidis amnem</l>
    <l n="320">contigeras nec longa dies, ut capta videres                    </l>
    <l n="321">vellera et Euboicis patrios de montibus ignes.</l>
    <l n="322">illum ubi congressu subiit Gesander iniquo</l>
    <l n="323">territat his: 'tu qui faciles hominumque putasti</l>
    <l n="324">has, Argive, domos, alium hic miser aspicis annum</l>
    <l n="325">altricemque nivem festinaque taedia vitae.                    </l>
    <l n="326">non nos aut levibus componere bracchia remis</l>
    <l n="327">novimus aut ventos opus exspectare ferentes:</l>
    <l n="328">imus equis qua vel medio riget aequore pontus</l>
    <l n="329">vel tumida fremit Hister aqua. nec moenia nobis</l>
    <l n="330">vestra placent: feror Arctois nunc liber in arvis                     </l>
    <l n="331">cuncta tenens; mecum omnis amor iacturaque plaustri</l>
    <l n="332">sola nec hac longum victor potiere rapina.</l>
    <l n="333">ast epulae quodcumque pecus, quaecumque ferarum.</l>
    <l n="334">mitte Asiae, mitte Argolicis mandata colonis,</l>
    <l n="335">ne trepident. numquam has hiemes, haec saxa relinquam,                    </l>
    <l n="336">Martis agros, ubi tam saevo duravimus amne</l>
    <l n="337">progeniem natosque rudes, ubi copia leti</l>
    <l n="338">tanta viris. sic in patriis bellare pruinis</l>
    <l n="339">praedarique iuvat talemque hanc accipe dextram!'</l>
    <l n="340">dixit et Edonis nutritum missile ventis                    </l>
    <l n="341">concitat. it medium per pectus et horrida nexu</l>
    <l n="342">letifer aera chalybs. trepidus super advolat Idas</l>
    <l n="343">ac simul Oenides pariterque Menoetius et qui</l>
    <l n="344">Bebrycio ~propius~ remeavit ab hospite victor.</l>
    <l n="345">at vero ingentem Telamon procul extulit orbem                    </l>
    <l n="346">exanimem te, Canthe, tegens. ceu saeptus in arto</l>
    <l n="347">dat catulos post terga leo, sic comminus astat</l>
    <l n="348">Aeacides gressumque tenet contraque ruentem</l>
    <l n="349">septeno validam circumfert tegmine molem.</l>
    <l n="350">nec minus hinc urget Scythiae manus armaque Canthi                    </l>
    <l n="351">quisque sibi et Graio poenam de corpore poscens.</l>
    <l n="352">arduus inde labos medioque in corpore pugna</l>
    <l n="353">conseritur. magno veluti cum turbine sese</l>
    <l n="354">ipsius Aeoliae frangunt in limine venti,</l>
    <l n="355">quem pelagi rabies, quem nubila quemque sequatur                    </l>
    <l n="356">ille dies, obnixa virum sic comminus haeret</l>
    <l n="357">pugna nec arrepto pelli de corpore possunt.</l>
    <l n="358">ut bovis exuvias multo qui frangit olivo</l>
    <l n="359">dat famulis, tendunt illi tractuque vicissim</l>
    <l n="360">taurea terga domant, pingui fluit unguine tellus.                    </l>
    <l n="361">talis utrimque labos raptataque limite in arto</l>
    <l n="362">membra viri miseranda meant. hi tendere contra,</l>
    <l n="363">hi contra alternaeque virum non cedere dextrae.</l>
    <l n="364">hinc medium Telamon Canthum rapit, hinc tenet ardens</l>
    <l n="365">colla viri et molles galeae Gesander habenas,                    </l>
    <l n="366">insonuit quae lapsa solo dextramque fefellit.</l>
    <l n="367">ille iterum in clipei septemplicis improbus orbem</l>
    <l n="368">arietat et Canthum sequitur Canthumque reposcit,</l>
    <l n="369">quem manus a tergo socium rapit atque receptum</l>
    <l n="370">virginis Euryales curru locat. advolat ipsa                    </l>
    <l n="371">ac simul Haemonidae Gesandrumque omnis in unum</l>
    <l n="372">it manus. ille novas acies et virginis arma</l>
    <l n="373">ut videt 'has etiam contra bellabimus?' inquit</l>
    <l n="374">'heu pudor!' inde Lycen ferit ad confine papillae,</l>
    <l n="375">inde Thoen, qua pelta vacat iamque ibat in Harpen                    </l>
    <l n="376">vixdum prima levi ducentem cornua nervo</l>
    <l n="377">et labentis equi tendentem frena Menippen,</l>
    <l n="378">cum regina gravem nodis auroque securem</l>
    <l n="379">congeminans partem capitis galeaeque ferinae</l>
    <l n="380">dissipat. hic pariter telorum immanis in unum                    </l>
    <l n="381">it globus. ille diu coniectis sufficit hastis--</l>
    <l n="382">quin [etiam] gravior nutuque carens exterruit Idan--,</l>
    <l n="383">tunc ruit ut montis latus aut ut machina muri,</l>
    <l n="384">quae scopulis trabibusque diu confectaque flammis</l>
    <l n="385">procubuit tandem atque ingentem propulit urbem.                     </l>
    <l n="386">Ecce locum tempusque ratus iamque et sua posci</l>
    <l n="387">proelia falcatos infert Ariasmenus axes</l>
    <l n="388">saevaque diffundit socium iuga protinus omnes</l>
    <l n="389">Graiugenas, omnes rapturus acumine Colchos.</l>
    <l n="390">qualiter exosus Pyrrhae genus aequora rursus                    </l>
    <l n="391">Iuppiter atque omnes fluvium si fundat habenas,</l>
    <l n="392">ardua Parnasi lateant iuga, cesserit Othrys</l>
    <l n="393">piniger et mersis decrescant rupibus Alpes:</l>
    <l n="394">diluvio tali paribusque Ariasmenus urget</l>
    <l n="395">excidiis nullo rapiens discrimine currus.                    </l>
    <l n="396">aegida tum primum virgo spiramque Medusae</l>
    <l n="397">ter centum saevis squalentem sustulit hydris,</l>
    <l n="398">quam soli vidistis, equi. pavor occupat ingens</l>
    <l n="399">excussis in terga viris diramque retorquent</l>
    <l n="400">in socios non sponte luem. tunc ensibus uncis                    </l>
    <l n="401">implicat et trepidos lacerat discordia currus.</l>
    <l n="402">Romanas veluti saevissima cum legiones</l>
    <l n="403">Tisiphone regesque movet, quorum agmina pilis,</l>
    <l n="404">quorum aquilis utrimque micant eademque parentes</l>
    <l n="405">rura colunt, idem lectos ex omnibus agris                    </l>
    <l n="406">miserat infelix non haec ad proelia Thybris:</l>
    <l n="407">sic modo concordes externaque fata petentes</l>
    <l n="408">Palladii rapuere metus, sic in sua versi</l>
    <l n="409">funera concurrunt dominis revocantibus axes.</l>
    <l n="410">non tam foeda virum Laurentibus agmina terris                    </l>
    <l n="411">eiecere Noti, Libyco nec talis imago</l>
    <l n="412">litore cum fractas involvunt aequora puppes.</l>
    <l n="413">hinc biiuges, illinc artus tenduntur eriles</l>
    <l n="414">quos radii, quos frena secant trahiturque trahitque</l>
    <l n="415">currus caede madens atroque in pulvere regum                     </l>
    <l n="416">viscera nunc aliis, aliis nunc curribus haerent.</l>
    <l n="417">haud usquam Colchorum animi ~neque in peste revinctos~</l>
    <l n="418">tela, sed implicitos miseraque in peste revinctos</l>
    <l n="419">confodiunt ac forma necis non altera surgit</l>
    <l n="420">quam cervos ubi non Umbro venator edaci,                    </l>
    <l n="421">non penna petit, haerentes sed cornibus altis</l>
    <l n="422">invenit et caeca constrictos occupat ira.</l>
    <l n="423">ipse recollectis audax Ariasmenus armis</l>
    <l n="424">desilit. illum acies curvae secat undique falcis</l>
    <l n="425">partiturque rotis atque inde furentia raptus                    </l>
    <l n="426">in iuga Circaeos tetigit non amplius agros.</l>
    <l n="427">Talia certatim Minyae sparsique Cytaei</l>
    <l n="428">funera miscebant campis Scythiamque premebant.</l>
    <l n="429">cum Iuno Aesonidae non hanc ad vellera cernens</l>
    <l n="430">esse viam nec sic reditus regina parandos                    </l>
    <l n="431">extremam molitur opem, funesta priusquam</l>
    <l n="432">consilia ac saevas aperit rex perfidus iras.</l>
    <l n="433">increpat et seris Vulcanum maesta querellis,</l>
    <l n="434">cuius flammiferos videt inter regia tauros</l>
    <l n="435">pascua Tartaream proflantes pectore noctem.                    </l>
    <l n="436">haec etenim Minyas ne iungere Marte peracto</l>
    <l n="437">monstra satis iubeat Cadmei dentibus hydri</l>
    <l n="438">ante diem, timet et varias circumspicit artes.</l>
    <l n="439">sola animo Medea subit, mens omnis in una</l>
    <l n="440">virgine, nocturnis qua nulla potentior aris.                    </l>
    <l n="441">illius adflatus sparsosque per avia sucos</l>
    <l n="442">sidera fixa pavent et avi stupet orbita Solis.</l>
    <l n="443">mutat agros fluviumque vias, ~suus~ alligat ignis</l>
    <l n="444">~cuncta sopor~ recolit fessos aetate parentes</l>
    <l n="445">datque alias sine lege colus. hanc maxima Circe                    </l>
    <l n="446">terrificis mirata modis, hanc advena Phrixus</l>
    <l n="447">quamvis Atracio lunam spumare veneno</l>
    <l n="448">sciret et Haemoniis agitari cantibus umbras.</l>
    <l n="449">ergo opibus magicis et virginitate tremendam</l>
    <l n="450">Iuno duci sociam coniungere quaerit Achivo.                    </l>
    <l n="451">non aliam tauris videt et nascentibus armis</l>
    <l n="452">quippe parem nec quae medio stet in agmine flammae,</l>
    <l n="453">nullum mente nefas, nullos horrescere visus:</l>
    <l n="454">quid si caecus amor saevusque accesserit ignis?</l>
    <l n="455">hinc Veneris thalamos semperque recentia sertis                    </l>
    <l n="456">tecta petit. visa iamdudum prosilit altis</l>
    <l n="457">diva toris volucrumque exercitus omnis Amorum.</l>
    <l n="458">ac prior hanc placidis supplex Saturnia dictis</l>
    <l n="459">adgreditur veros metuens aperire timores.</l>
    <l n="460">'in manibus spes nostra tuis omnisque potestas                    </l>
    <l n="461">nunc.' ait 'hoc etiam magis adnue vera fatenti.</l>
    <l n="462">durus ut Argolicis Tirynthius exsulat oris</l>
    <l n="463">mens mihi non eadem Iovis atque adversa voluntas,</l>
    <l n="464">nullus honor thalamis flammaeve in nocte priores.</l>
    <l n="465">da, precor, artificis blanda adspiramina formae                    </l>
    <l n="466">ornatusque tuos terra caeloque potentes!'</l>
    <l n="467">sensit diva dolos iam pridem sponte requirens</l>
    <l n="468">Colchida et invisi genus omne exscindere Phoebi.</l>
    <l n="469">tum vero optatis potitur nec passa precari</l>
    <l n="470">ulterius dedit acre decus fecundaque monstris                    </l>
    <l n="471">cingula, non pietas quibus aut custodia famae,</l>
    <l n="472">non pudor, at contra levis et festina cupido</l>
    <l n="473">adfatusque mali dulcisque labantibus error</l>
    <l n="474">et metus et demens alieni cura pericli.</l>
    <l n="475">'omne' ait 'imperium natorumque arma meorum                    </l>
    <l n="476">cuncta dedi. quascumque libet nunc concute mentes.'</l>
    <l n="477">Cingitur arcanis Saturnia laeta venenis</l>
    <l n="478">atque hinc virgineae venit ad penetralia sedis</l>
    <l n="479">Chalciopen imitata sono formaque sororem.</l>
    <l n="480">fulsit ab invita numen procul et pavor artus                    </l>
    <l n="481">protinus atque ingens Aeetida perculit horror.</l>
    <l n="482">'ergo nec ignotis Minyas huc fluctibus' inquit</l>
    <l n="483">'advenisse, soror, nec nostro sola parenti</l>
    <l n="484">scis socias iunxisse manus? at cetera muros</l>
    <l n="485">turba tenet fruiturque virum caelestibus armis.                    </l>
    <l n="486">tu thalamis ignava sedes, tu sola paterna</l>
    <l n="487">fixa domo, tales quando tibi cernere reges?'</l>
    <l n="488">illa nihil contra. nec enim dea passa manumque</l>
    <l n="489">implicat et rapidis mirantem passibus aufert.</l>
    <l n="490">ducitur infelix ad moenia summa futuri                    </l>
    <l n="491">nescia virgo mali et falsae commissa sorori,</l>
    <l n="492">lilia per vernos lucent velut alba colores</l>
    <l n="493">praecipue, quis vita brevis totusque parumper</l>
    <l n="494">floret honor, fuscis et iam Notus imminet alis.</l>
    <l n="495">hanc residens altis Hecate Perseia lucis                    </l>
    <l n="496">flebat et has imo referebat pectore voces:</l>
    <l n="497">'deseris heu nostrum nemus aequalesque catervas,</l>
    <l n="498">a misera, ut Graias haud sponte vageris ad urbes.</l>
    <l n="499">non invisa tamen neque te, mea cura, relinquam.</l>
    <l n="500">magna fugae monumenta dabis, spernere nec usquam                     </l>
    <l n="501">mendaci captiva viro meque ille magistram</l>
    <l n="502">sentiet et raptu famulae doluisse pudendo.'</l>
    <l n="503">dixerat. ast illae murorum extrema capessunt</l>
    <l n="504">defixaeque virum lituumque fragoribus horrent,</l>
    <l n="505">quales instanti nimborum frigore maestae                    </l>
    <l n="506">succedunt ramis haerentque pavore volucres.</l>
    <l n="507">Iamque Getae iamque omnis Hiber Drangeaque densa</l>
    <l n="508">strage cadit legio et latis prosternitur arvis.</l>
    <l n="509">semineces duplicesque inter sua tela suosque</l>
    <l n="510">inter equos saevam misero luctamine versant                    </l>
    <l n="511">congeriem et longis campos singultibus implent.</l>
    <l n="512">victores patrium contra paeana Geloni</l>
    <l n="513">congeminant, eadem redeunt mox gaudia victis</l>
    <l n="514">qua deus et melior belli respexit imago.</l>
    <l n="515">Quis tales obitus dederit, quis talia facta                    </l>
    <l n="516">dic age tuque feri reminiscere, Musa, furoris.</l>
    <l n="517">Absyrtus clipei radiis curruque coruscus</l>
    <l n="518">Solis avi (cuius vibrantem comminus hastam</l>
    <l n="519">cernere nec galeam gentes potuere minantem,</l>
    <l n="520">sed trepidae redeunt et verso vulnera tergo                    </l>
    <l n="521">accipiunt magnisque fugam clamoribus augent)</l>
    <l n="522">proterit impulsu gravis agmina corporaque atris</l>
    <l n="523">sternit equis gemitusque premit spirantis acervi.</l>
    <l n="524">nec levior comitatur Aron, horrentia cuius</l>
    <l n="525">discolor arma super squalentesque aere lacertos                    </l>
    <l n="526">barbarica chlamys ardet acu tremefactaque vento</l>
    <l n="527">implet equum, qualis roseis it Lucifer alis,</l>
    <l n="528">quem Venus inlustri gaudet producere caelo.</l>
    <l n="529">at non inde procul Rambelus et acer Otaxes</l>
    <l n="530">dispulerant Colchos pariterque inglorius Armis,                    </l>
    <l n="531">fraude nova stabula et furtis adsuetus inultis</l>
    <l n="532">depopulare greges frontem cum cornibus auxit</l>
    <l n="533">hispidus inque dei latuit terrore Lycaei;</l>
    <l n="534">hac tunc attonitos facie defixerat hostes.</l>
    <l n="535">quem simul ac nota formidine bella moventem                    </l>
    <l n="536">vidit Aron, 'pavidos te' inquit 'nunc rere magistros</l>
    <l n="537">et stolidum petiisse pecus? non pascua nec bos</l>
    <l n="538">hic tibi: nocturni mitte haec simulamina Panis</l>
    <l n="539">neve deum mihi finge. deus quoque consere dextram.'</l>
    <l n="540">sic ait intentaque adiutum missile planta                    </l>
    <l n="541">derigit et lapsis patuerunt vulnera villis.</l>
    <l n="542">nec minus Aeolii proles Aeetia Phrixi</l>
    <l n="543">fertur et ipsa furens ac se modo laeta Cytaeis</l>
    <l n="544">agminibus, modo cognatis ostentat Achivis.</l>
    <l n="545">atque hos in medio duri discrimine belli                    </l>
    <l n="546">laudibus inque ipsis gaudens ubi vidit Iason</l>
    <l n="547">'macte' ait 'o nostrum genus et iam certa propago</l>
    <l n="548">Aeoliae nec opina domus. sat magna laborum</l>
    <l n="549">dona fero, satis hoc visu quaecumque rependo.'</l>
    <l n="550">dixit et in Sueten magnique in fata Ceramni                    </l>
    <l n="551">emicuit clipeumque rotans hunc poplite caeso</l>
    <l n="552">deicit, illum aperit lato per pectus hiatu.</l>
    <l n="553">Argus utrumque ab equis ingenti porrigit arvo</l>
    <l n="554">et Zacorum et Phalcen, peditem pedes haurit Amastrin.</l>
    <l n="555">sanguinis ille globos effusaque viscera gestat                    </l>
    <l n="556">barbarus et cassa stridens sublabitur ira.</l>
    <l n="557">dat Calais Barisanta neci semperque propinquas</l>
    <l n="558">Riphea venali comitantem sanguine pugnas.</l>
    <l n="559">centum lecta boum bellator corpora, centum</l>
    <l n="560">pactus equos; his ille animam lucemque rependit                    </l>
    <l n="561">credulus; at tandem dulces iam cassus in auras</l>
    <l n="562">respicit ac nulla caelum reparabile gaza.</l>
    <l n="563">labitur intortos per tempora caerula crines</l>
    <l n="564">tunc quoque materna velatus harundine Peucon.</l>
    <l n="565">at genetrix imis pariter Maeotis ab antris                    </l>
    <l n="566">implevit plangore lacus natumque vocavit</l>
    <l n="567">iam non per ripas, iam non per curva volantem</l>
    <l n="568">stagna nec in medio truncantem marmore cervos.</l>
    <l n="569">Eurytus Exomatas agit aequore. Nestoris hastae</l>
    <l n="570">immoritur primaevus Helix nec reddita caro                    </l>
    <l n="571">nutrimenta patri, brevibus ereptus in annis.</l>
    <l n="572">at Latagum Zetemque Daraps, illum exigit hasta,</l>
    <l n="573">hic fugit, ingentem subiti cum sanguinis undam</l>
    <l n="574">vidit et extremo lucentia pectora ferro.</l>
    <l n="575">Ecce autem muris residens Medea paternis                    </l>
    <l n="576">singula dum magni lustrat certamina belli</l>
    <l n="577">atque hos ipsa procul densa in caligine reges</l>
    <l n="578">agnoscit quaeritque alios Iunone magistra,</l>
    <l n="579">conspicit Aesonium longe caput ac simul acres</l>
    <l n="580">huc oculos sensusque refert animumque faventem,                    </l>
    <l n="581">nunc quo se raperet, nunc quo diversus abiret</l>
    <l n="582">ante videns, quotque unus equos, quot funderet arma</l>
    <l n="583">errantesque viros quam densis sisteret hastis.</l>
    <l n="584">quaque iterum tacito sparsit vaga lumina vultu</l>
    <l n="585">aut fratris quaerens aut pacti coniugis arma,                    </l>
    <l n="586">saevus ibi miserae solusque occurrit Iason.</l>
    <l n="587">tunc his germanam adgreditur ceu nescia dictis:</l>
    <l n="588">'quis precor hic toto iamdudum fervere campo</l>
    <l n="589">quem tueor quemque ipsa vides? nam te quoque tali</l>
    <l n="590">attonitam virtute reor.' contra aspera Iuno                    </l>
    <l n="591">reddit agens stimulis ac diris fraudibus urget.</l>
    <l n="592">'ipsum' ait 'Aesoniden cernis, soror, aequore tanto</l>
    <l n="593">debita cognati repetit qui vellera Phrixi</l>
    <l n="594">nec nunc laude prior generis nec sanguine quisquam.</l>
    <l n="595">aspicis ut Minyas inter proceresque Cytaeos                    </l>
    <l n="596">emicet effulgens quantisque insultet acervis?</l>
    <l n="597">et iam vela dabit, iam litora nostra relinquet</l>
    <l n="598">Thessaliae felicis opes dilectaque Phrixo</l>
    <l n="599">rura petens. eat atque utinam superetque labores!'</l>
    <l n="600">tantum effata magis campis intendere suadet                    </l>
    <l n="601">dum datur ardentesque viri percurrere pugnas,</l>
    <l n="602">ac simul hanc dictis, illum dea Marte secundo</l>
    <l n="603">impulit atque novas egit sub pectora vires.</l>
    <l n="604">ora sub excelso iamdudum vertice coni</l>
    <l n="605">saeva micant cursuque ardescit nec tibi, Perse,                    </l>
    <l n="606">nec tibi, virgo, iubae laetabile sidus Achivae,</l>
    <l n="607">acer ut autumni canis iratoque vocati</l>
    <l n="608">ab Iove fatales ad regna iniusta cometae.</l>
    <l n="609">nec sua Crethiden latuit dea vimque recentem</l>
    <l n="610">sentit agi membris ac se super agmina tollit,                    </l>
    <l n="611">quantus ubi ipse gelu magnoque incanuit imbre</l>
    <l n="612">Caucasus et summas abiit hibernus in Arctos.</l>
    <l n="613">tunc vero, stabulis qualis leo saevit opimis</l>
    <l n="614">luxurians spargitque famem mutatque cruores,</l>
    <l n="615">sic neque parte ferox nec caede moratur in una                    </l>
    <l n="616">turbidus inque omnes pariter furit ac modo saevo</l>
    <l n="617">ense, modo infesta rarescunt cuspide pugnae.</l>
    <l n="618">tunc et terrificis undantem crinibus Hebrum</l>
    <l n="619">et Geticum Priona ferit, caput eripit Auchi</l>
    <l n="620">~bracchiaque~ et vastis volvendum mittit harenis.                    </l>
    <l n="621">At genitus Iove complerat sua fata Colaxes</l>
    <l n="622">iamque pater maesto contristat sidera vultu</l>
    <l n="623">talibus aegra movens nequiquam pectora curis:</l>
    <l n="624">'ei mihi, si durae natum subducere sorti</l>
    <l n="625">moliar atque meis ausim confidere regnis,                    </l>
    <l n="626">frater adhuc Amyci maeret nece cunctaque divum</l>
    <l n="627">turba fremunt quorum nati cecidere cadentque.</l>
    <l n="628">quin habeat sua quemque dies cunctisque negabo</l>
    <l n="629">quae mihi.' supremos misero sic fatus honores</l>
    <l n="630">congerit atque animis moriturum ingentibus implet.                    </l>
    <l n="631">ille volat campis immensaque funera miscet</l>
    <l n="632">per cuneos, velut hiberno proruptus ab arcu</l>
    <l n="633">imber agens scopulos nemorumque operumque ruinas,</l>
    <l n="634">donec ab ingenti bacchatus vertice montis</l>
    <l n="635">frangitur inque novum paulatim deficit amnem.                    </l>
    <l n="636">talis in extremo proles Iovis emicat aevo</l>
    <l n="637">et nunc magnanimos Hypetaona Gessithoumque</l>
    <l n="638">nunc Arinen Olbumque rotat. iam saucius Aprem</l>
    <l n="639">et desertus equo Thydrum pedes excipit hasta</l>
    <l n="640">Phasiaden, pecoris custos de more paterni                    </l>
    <l n="641">Caucasus ad primas genuit quem Phasidis undas.</l>
    <l n="642">hinc puero cognomen erat famulumque ferebant</l>
    <l n="643">Phasidis intonso nequiquam crine parentes.</l>
    <l n="644">iamque aliis instabat atrox cum diva supremas</l>
    <l n="645">rumpit iniqua colus victorque advenit Iason.                    </l>
    <l n="646">excipit hunc saeva sic fatus voce Colaxes:</l>
    <l n="647">'vos Scythiae saturare canes Scythiaeque volucres</l>
    <l n="648">huc miseri venistis?' ait saxumque prehensum,</l>
    <l n="649">illius et dextrae gestamen et illius aevi,</l>
    <l n="650">concussa molitur humo, quod regia Iuno                    </l>
    <l n="651">flexit ad ignotum caput infletumque Monesi.</l>
    <l n="652">praeceps ille ruit. nato non depulit ictus</l>
    <l n="653">Iuppiter, Aesoniae vulnus fatale sed hastae</l>
    <l n="654">per clipeum, per pectus abit lapsoque cruentus</l>
    <l n="655">advolat Aesonides mortemque cadentis acerbat.                    </l>
    <l n="656">spargitur hinc miserisque venit iam notus Alanis.</l>
    <l n="657">At regina virum (neque enim deus amovet ignem)</l>
    <l n="658">persequitur lustrans oculisque ardentibus haeret.</l>
    <l n="659">et iam laeta minus praesentis imagine pugnae</l>
    <l n="660">castigatque metus et quas alit inscia curas                    </l>
    <l n="661">respiciens an vera soror nec credere falsos</l>
    <l n="662">audet atrox vultus eademque in gaudia rursus</l>
    <l n="663">labitur et saevae trahitur dulcedine flammae.</l>
    <l n="664">ac velut ante comas ac summa cacumina silvae</l>
    <l n="665">lenibus adludit flabris levis Auster, at illum                    </l>
    <l n="666">protinus immanem miserae sensere carinae,</l>
    <l n="667">talis ad extremos agitur Medea furores.</l>
    <l n="668">interdum blandae derepta monilia divae</l>
    <l n="669">contrectat miseroque aptat flagrantia collo,</l>
    <l n="670">quaque dedit teneros aurum furiale per artus,                    </l>
    <l n="671">deficit; ac sua virgo deae gestamina reddit</l>
    <l n="672">non gemmis, non illa levi turbata metallo,</l>
    <l n="673">sed facibus, sed mole dei, quem pectore toto</l>
    <l n="674">iam tenet. extremus roseo pudor errat in ore.</l>
    <l n="675">ac prior his: 'credisne patrem promissa daturum,                    </l>
    <l n="676">o soror, Argolicus cui dis melioribus hospes</l>
    <l n="677">contigit? aut belli quantum iam restat acerbi?</l>
    <l n="678">heu quibus ignota sese pro gente periclis</l>
    <l n="679">obicit!' haec fantem medio in sermone reliquit</l>
    <l n="680">incepti iam Iuno potens securaque fraudis.                    </l>
    <l n="681">imminet e celsis audentius improba muris</l>
    <l n="682">virgo nec ablatam sequitur quaeritve sororem.</l>
    <l n="683">at quotiens vis dura ducum densique repente</l>
    <l n="684">Aesoniden pressere viri cumque omnis in unum</l>
    <l n="685">imber iit, totiens saxis pulsatur et hastis.                    </l>
    <l n="686">primaque ad infesti Lexanoris horruit arcus,</l>
    <l n="687">alta sed Aesonium supra caput exit harundo</l>
    <l n="688">teque, Caice, petit. coniunx miseranda Caico</l>
    <l n="689">linquitur et primo domus imperfecta cubili.</l>
    <l n="690">Regius Eois Myraces interpres ab oris                    </l>
    <l n="691">venerat ut Colchos procul atque Aeetia Parthis</l>
    <l n="692">foedera donato non inrita iungeret auro.</l>
    <l n="693">tum iuvenem terris Parcae tenuere Cytaeis</l>
    <l n="694">ac subiti Mavortis amor: simul armiger ibat</l>
    <l n="695">semivir impubemque gerens sterilemque iuventam.                    </l>
    <l n="696">ipse ~pharetratis~ residens ad frena tapetis</l>
    <l n="697">nunc levis infesto procurrit in agmina curru,</l>
    <l n="698">nunc fuga conversas spargit mentita sagittas.</l>
    <l n="699">at viridem gemmis et eoae stamine silvae</l>
    <l n="700">subligat extrema patrium cervice tiaran                    </l>
    <l n="701">insignis manicis, insignis acinace dextro;</l>
    <l n="702">improba barbaricae procurrunt tegmina plantae.</l>
    <l n="703">nec latuere diu saevum spolia illa Syenen</l>
    <l n="704">perque levem et multo maculatam murice tigrin</l>
    <l n="705">concita cuspis abit. subitos ex ore cruores                    </l>
    <l n="706">saucia tigris hiat vitamque effundit erilem.</l>
    <l n="707">ipse puer fracto pronum caput implicat arcu.</l>
    <l n="708">sanguine tunc atro chlamys ignea, sanguine vultus</l>
    <l n="709">et gravidae maduere comae, quas flore Sabaeo</l>
    <l n="710">nutrierat liquidoque parens signaverat auro.                    </l>
    <l n="711">qualem siquis aquis et fertilis ubere terrae</l>
    <l n="712">educat ac ventis oleam felicibus implet</l>
    <l n="713">nec labor adsiduus nec spes sua fallit alentem</l>
    <l n="714">iamque videt primam tenero de vertice frondem,</l>
    <l n="715">cum subito immissis praeceps Aquilonia nimbis                    </l>
    <l n="716">venit hiems nigraque evulsam tendit harena:</l>
    <l n="717">haud secus ante urbem Myraces atque ipsius ante</l>
    <l n="718">virginis ora cadit. sed non magis illa movetur</l>
    <l n="719">unius aegra metu quam te, Meleagre, furentem,</l>
    <l n="720">quam Talaum videt aut pugnas miratur Acasti.                    </l>
    <l n="721">at satis hos ipsae gentes campique videbant</l>
    <l n="722">tempestate pari versis incumbere turmis.</l>
    <l n="723">ante oculos fuga foeda ducum largusque cadentum</l>
    <l n="724">it cruor et currus dominis ingentibus orbi.</l>
    <l n="725">Non tulit hos Perses gemitus clademque suorum                    </l>
    <l n="726">tergaque versa tuens his caelum questibus implet:</l>
    <l n="727">'quid me iam patriis eiectum sedibus istas</l>
    <l n="728">ut struerem pugnas Scythiamque in bella moverem</l>
    <l n="729">vos superi, vos augurio lusistis inani?</l>
    <l n="730">quid fratris meritas tum, Iuppiter, omina poenas                    </l>
    <l n="731">promisere mihi? nobis Argoa parabas</l>
    <l n="732">scilicet auxilia et tantas coniungere vires.</l>
    <l n="733">saeva quidem lucis miseris mora, dent tamen oro</l>
    <l n="734">unum illum mihi fata diem, qui fallat Achivos</l>
    <l n="735">sic meritos quoque hunc videam virtute superbum                    </l>
    <l n="736">Aesoniden tantos flentem sine honore labores!'</l>
    <l n="737">dixerat haec pectusque suis everberat armis</l>
    <l n="738">et galeam fletu, galeam singultibus implet.</l>
    <l n="739">ibat et in medii praeceps incendia belli,</l>
    <l n="740">ni prior adversis Pallas vidisset ab armis                    </l>
    <l n="741">et secum: 'ruit ecce ferox in funera Perses,</l>
    <l n="742">quem genitor Colchis solioque imponere fratris</l>
    <l n="743">iam statuit. nostra vereor ne fraude peremptum</l>
    <l n="744">increpet et culpam hanc magno terrore rependat.'</l>
    <l n="745">haec dicens atro nebulam diffundit amictu                    </l>
    <l n="746">stridentesque viri circum caput amovet hastas.</l>
    <l n="747">ille super socias clementi turbine gentes</l>
    <l n="748">erigitur paulumque levi raptatus in aethra</l>
    <l n="749">iam tandem extremas pugnae defertur in oras,</l>
    <l n="750">forte ubi serus Hiber Issedoniaeque phalanges                    </l>
    <l n="751">Marte carent solisque iuvant clamoribus agmen.</l>
    <l n="752">Nox simul astriferas profert optabilis umbras</l>
    <l n="753">et cadit extemplo belli fragor aegraque muris</l>
    <l n="754">digreditur longum virgo perpessa timorem.</l>
    <l n="755">ut fera Nyctelii paulum per sacra resistunt,                    </l>
    <l n="756">mox rapuere deum iamiam in quodcumque paratae</l>
    <l n="757">Thyiades, haud alio remeat Medea tumultu</l>
    <l n="758">atque inter Graiumque acies patriasque phalangas</l>
    <l n="759">semper inexpletis agnoscit Iasona curis</l>
    <l n="760">armaque quique cava superest de casside vultus.</l>
  </div>
  <div n="7">
    <l n="1">Te quoque Thessalico iam serus ab hospite vesper</l>
    <l n="2">dividit et iam te tua gaudia, virgo, relinquunt</l>
    <l n="3">noxque ruit soli veniens non mitis amanti.</l>
    <l n="4">ergo ubi cunctatis extremo in limine plantis</l>
    <l n="5">contigit aegra toros et mens incensa tenebris,                    </l>
    <l n="6">vertere tunc varios per longa insomnia questus</l>
    <l n="7">nec pereat quo scire malo tandemque fateri</l>
    <l n="8">ausa sibi ~paulum~ medio sic fata dolore est:</l>
    <l n="9">'nunc ego quo casu vel quo sic pervigil usque</l>
    <l n="10">ipsa volens errore trahor? non haec mihi certe                    </l>
    <l n="11">nox erat ante tuos, iuvenis fortissime, vultus,</l>
    <l n="12">quos ego cur iterum demens iterumque recordor</l>
    <l n="13">tam magno discreta mari? quid in hospite solo</l>
    <l n="14">mens mihi? cognati potius iam vellera Phrixi</l>
    <l n="15">accipiat, quae sola petit quaeque una laborum                    </l>
    <l n="16">causa viro. nam quando domos has ille reviset</l>
    <l n="17">aut meus Aesonias quando pater ibit ad urbes?</l>
    <l n="18">felices mediis qui se dare fluctibus ausi</l>
    <l n="19">nec tantas timuere vias talemque secuti</l>
    <l n="20">huc qui deinde virum; sed, sit quoque talis, abito.'                    </l>
    <l n="21">tum iactata toro totumque experta cubile</l>
    <l n="22">ecce videt tenui candescere limen Eoo.</l>
    <l n="23">nec minus insomnem lux orta refecit amantem</l>
    <l n="24">quam cum languentes levis erigit imber aristas</l>
    <l n="25">grataque iam fessis descendunt flamina remis.                    </l>
    <l n="26">At sua longarum Minyas iam cura viarum</l>
    <l n="27">admonet inque ipso nequiquam tempore regem</l>
    <l n="28">laetitiae meritique petunt. quem passus Iason</l>
    <l n="29">vota prius captasque deis accendere praedas</l>
    <l n="30">prominet atque oculos longe tenet, aurea si iam                    </l>
    <l n="31">pellis et oblatis clarescant atria villis.</l>
    <l n="32">ille autem iamiam vultus vocesque parantem</l>
    <l n="33">ante capit rumpitque moras inque ipsa morantis</l>
    <l n="34">prosilit ora viri talique effunditur ira:</l>
    <l n="35">'orbe satos alio, sua litora regnaque habentes,                    </l>
    <l n="36">quis furor has mediis tot fluctibus egit in oras</l>
    <l n="37">quisve mei vos tantus amor? tu prima malorum</l>
    <l n="38">causa mihi, tu, Phrixe gener! non te aequore mersum</l>
    <l n="39">quo soror, ut felix nullos nunc nomine Graios</l>
    <l n="40">nossem ego! quis regum Pelias, quis Thessalus aut quae                    </l>
    <l n="41">Graecia? quodnam hominum Minyae genus aut ubi cautes</l>
    <l n="42">Cyaneae? venit Scythicas en hospes in oras.</l>
    <l n="43">quinquaginta Asiam (pudet heu) penetrarit Iason</l>
    <l n="44">exulibus meque ante alios sic spreverit una,</l>
    <l n="45">una ratis, spolium ut vivo de rege reportet?                    </l>
    <l n="46">ipsum offerre meos, ipsum iam pandere lucos</l>
    <l n="47">imperet et nullo dignetur vincere bello?</l>
    <l n="48">cur age non templis sacrata avellere dona</l>
    <l n="49">omnibus atque ipsas gremiis abducere natas,</l>
    <l n="50">praedo, libet? vobisne domos, vobisne parentes                    </l>
    <l n="51">esse putem, ratis infandis quos sola rapinis</l>
    <l n="52">saevaque pascit hiems et quos, credamus ut ipsis,</l>
    <l n="53">rex suus inlisit pelago vetuitque reverti,</l>
    <l n="54">scilicet Aeoliae pecudis poteretur ut auro?</l>
    <l n="55">ante meus caesa descendet Caucasus umbra                    </l>
    <l n="56">ac prior Haemonias repetet super aequora praedas,</l>
    <l n="57">ante ego cum vittis cernam feralibus Hellen.</l>
    <l n="58">si tamen his aliter perstas non cedere terris</l>
    <l n="59">teque pudor cassi reditus movet ac latet una</l>
    <l n="60">nescioquid plus puppe viris, haud ipse morabor                    </l>
    <l n="61">quae petitis; modo nostra prior tu perfice iussa.</l>
    <l n="62">Martius ante urbem longis iacet horridus annis</l>
    <l n="63">campus et ardentes ac me quoque vomere presso,</l>
    <l n="64">me quoque cunctantes interdum agnoscere tauri.</l>
    <l n="65">his magis atque magis rabiem nunc nostra senectus                    </l>
    <l n="66">luxuriemque dedit solitoque superbior ignis</l>
    <l n="67">ore fremit. succede meae, fortissime, laudi</l>
    <l n="68">et nostros recole, hospes, agros! nec semina derunt,</l>
    <l n="69">quae prius ipse dabam, et messes, quas solus obibam.</l>
    <l n="70">consiliis nox una satis tecumque retracta                    </l>
    <l n="71">cumque tuis haec iussa deis, ac siquid in isto est</l>
    <l n="72">robore praedicti venies in rura laboris.</l>
    <l n="73">ipse incertus adhuc tenebris te protinus illis</l>
    <l n="74">involvi flammisque velim, durare parumper</l>
    <l n="75">an magis, everso iacias dum semina campo,                    </l>
    <l n="76">ac tibi Cadmei dum dentibus exeat hydri</l>
    <l n="77">miles et armata florescant pube novales.' </l>
    <l n="78">Filia prima trucis vocem mirata tyranni</l>
    <l n="79">haesit et ad iuvenem pallentia rettulit ora</l>
    <l n="80">contremuitque metu ne nescius audeat hospes                    </l>
    <l n="81">seque miser ne posse putet. perstrinxerat horror</l>
    <l n="82">ipsum etiam et maesta stabat defixus in ira.</l>
    <l n="83">non ita Tyrrhenus stupet Ioniusque magister</l>
    <l n="84">qui iam te, Tiberine, tuens clarumque serena</l>
    <l n="85">arce pharon praeceps subito nusquam ostia, nusquam                    </l>
    <l n="86">Ausoniam videt et saevas accedere Syrtes.</l>
    <l n="87">par  tum tamen infando quae det responsa tyranno</l>
    <l n="88">colligit et tandem obtutu consurgit ab alto.</l>
    <l n="89">'non' ait 'hos reditus, non hanc, Aeeta, dedisti</l>
    <l n="90">spem Minyis cum prima tuis pro moenibus arma                    </l>
    <l n="91">induimus. quo versa fides? quos vestra volutant</l>
    <l n="92">iussa dolos? alium hic Pelian, alia aequora cerno.</l>
    <l n="93">quin agite [et] hoc omnes odiisque urgete tyranni</l>
    <l n="94">imperiisque caput: numquam mihi dextera nec spes</l>
    <l n="95">defuerit. mos iussa pati nec cedere duris.                    </l>
    <l n="96">unum oro, seu me illa suis seges obruet hastis</l>
    <l n="97">hauriet adverso seu crastinus ignis hiatu,</l>
    <l n="98">nuntius hinc saevas Peliae mittatur ad aures</l>
    <l n="99">hic periisse viros et me, si vestra fuisset</l>
    <l n="100">ulla fides, reducem patriae potuisse referri.'                    </l>
    <l n="101">Talibus attonitos dictis natamque patremque</l>
    <l n="102">linquit et infida praeceps prorumpit ab aula.</l>
    <l n="103">at trepida et medios inter deserta parentes</l>
    <l n="104">virgo silet nec fixa solo servare parumper</l>
    <l n="105">lumina nec potuit maestos non flectere vultus                    </l>
    <l n="106">respexitque fores et adhuc invenit euntem.</l>
    <l n="107">visus et heu miserae tunc pulchrior hospes amanti</l>
    <l n="108">discedens; tales umeros, ea terga relinquit.</l>
    <l n="109">illa domum atque ipsos paulum procedere postes</l>
    <l n="110">optat, at ardentes tenet intra limina gressus.                    </l>
    <l n="111">qualis ubi extremas Io vaga sentit harenas</l>
    <l n="112">fertque refertque pedem, tumido quam cogit Erinys</l>
    <l n="113">ire mari Phariaeque vocant trans aequora matres,</l>
    <l n="114">circuit haud aliter foribusque impendet apertis</l>
    <l n="115">an melior Minyas revocet pater, oraque quaerens                    </l>
    <l n="116">hospitis aut solo maeret defecta cubili</l>
    <l n="117">aut venit in carae gremium refugitque sororis</l>
    <l n="118">atque loqui conata silet rursusque recedens</l>
    <l n="119">quaerit, ut Aeaeis hospes consederit oris</l>
    <l n="120">Phrixus, ut aligeri Circen rapuere dracones.                    </l>
    <l n="121">tum comitum visu fruitur miseranda suarum</l>
    <l n="122">implerique nequit subitoque parentibus haeret</l>
    <l n="123">blandior et patriae circumfert oscula dextrae.</l>
    <l n="124">sic adsueta toris et mensae dulcis erili</l>
    <l n="125">aegra nova iam peste canis rabieque futura                    </l>
    <l n="126">ante fugam totos lustrat queribunda penates.</l>
    <l n="127">tandem etiam molli semet sic increpat ira:</l>
    <l n="128">'pergis,' ait 'demens, teque illius angit imago</l>
    <l n="129">curaque, qui profuga forsan tenet alta carina</l>
    <l n="130">quique meum patrias referet nec nomen ad urbes?                    </l>
    <l n="131">quid me autem sic ille movet, superetne labores</l>
    <l n="132">an cadat et tanto turbetur Graecia luctu?</l>
    <l n="133">saltem, fata virum si iam suprema ferebant,</l>
    <l n="134">iussus ad ignotos potius foret ire tyrannos</l>
    <l n="135">o utinam et tandem non hac moreretur in urbe!                    </l>
    <l n="136">namque et sidereo nostri de sanguine Phrixi</l>
    <l n="137">dicitur et caram vidi indoluisse sororem</l>
    <l n="138">seque ait has iussis actum miser ire per undas.</l>
    <l n="139">at redeat quocumque modo meque ista precari</l>
    <l n="140">nesciat atque meum non oderit ille parentem.'                    </l>
    <l n="141">dixerat haec stratoque graves proiecerat artus,</l>
    <l n="142">si veniat miserata quies, cum saevior ipse</l>
    <l n="143">turbat agitque sopor; supplex hinc sternitur hospes,</l>
    <l n="144">hinc pater. illa nova rumpit formidine somnos</l>
    <l n="145">erigiturque toro. famulas carosque penates                    </l>
    <l n="146">agnoscit, modo Thessalicas raptata per urbes:</l>
    <l n="147">turbidus ut poenis caecisque pavoribus ensem</l>
    <l n="148">corripit et saevae ferit agmina matris Orestes;</l>
    <l n="149">ipsum angues, ipsum horrisoni quatit ira flagelli</l>
    <l n="150">atque iterum infestae se fervere caede Lacaenae                    </l>
    <l n="151">credit agens falsaque redit de strage dearum</l>
    <l n="152">fessus et in miserae conlabitur ora sororis. </l>
    <l n="153">His ubi nequiquam nutantem Colchida curis</l>
    <l n="154">Iuno videt necdum extremo parere furori</l>
    <l n="155">non iam mentitae vultum vocemque resumit                    </l>
    <l n="156">Chalciopes. quando ardor hebet leviorque pudori</l>
    <l n="157">mensque obnixa malo, tenues sublimis in auras</l>
    <l n="158">tollitur et fulvo Venerem vestigat Olympo.</l>
    <l n="159">'sum memor ut ~tecum~ mecum partita laborem.</l>
    <l n="160">illa nimis sed dura manet conversaque in iram                    </l>
    <l n="161">et furias dolet ac me nunc decepta reliquit.</l>
    <l n="162">i precor atque istum quo me frustratur amorem</l>
    <l n="163">vince ~precor~ patriis ut tandem evadere tectis</l>
    <l n="164">audeat atque meum casu defendere ab omni</l>
    <l n="165">Aesoniden. quis illa sacris, quo freta veneno!                    </l>
    <l n="166">illum etiam totis adstantem noctibus anguem,</l>
    <l n="167">qui nemus omne suum quique aurea (respice porro)</l>
    <l n="168">vellera tot spiris circum, tot ductibus implet,</l>
    <l n="169">fallat et in somnos ingenti solvat ab orno.</l>
    <l n="170">haec tibi nunc, Furiis atque ipsi cetera mando.'                    </l>
    <l n="171">Tum Venus aligerum mater sic fatur Amorum:</l>
    <l n="172">'nec tibi cum primos adgressa es flectere sensus</l>
    <l n="173">virginis ignotaque animum contingere cura</l>
    <l n="174">defuimus, data continuo quin cingula soli</l>
    <l n="175">nostra tibi, quis mota loco labefactaque cessit.                    </l>
    <l n="176">haud satis est, sed me ipsa opus et cunctantia poscunt</l>
    <l n="177">pectora me dubiusque pudor. iam foedera faxo</l>
    <l n="178">Aesonii petat ipsa viri metuatque morari.</l>
    <l n="179">tu fac luciferae citus ad delubra Dianae</l>
    <l n="180">deveniat, sacras solita est ubi fundere taedas                    </l>
    <l n="181">Colchis et aequali dominam lustrare caterva.</l>
    <l n="182">nec te nunc Hecates subeat metus aut mea forte</l>
    <l n="183">impediat ne coepta time. quin audeat opto:</l>
    <l n="184">continuo transibit amor cantuque trilingui</l>
    <l n="185">ipsam flammiferos cogam compescere tauros                    </l>
    <l n="186">amplexumque pati.' volucrem tunc aspicit Irin</l>
    <l n="187">festinamque iubet monitis parere Diones</l>
    <l n="188">et iuvenem Aesonium praedicto sistere luco.</l>
    <l n="189">protinus hinc Iris Minyas, Cytherea petivit</l>
    <l n="190">Colchida, Caucaseis speculatrix Iuno resedit                    </l>
    <l n="191">rupibus attonitos Aeaea in moenia vultus</l>
    <l n="192">speque metuque tenens et adhuc ignara futuri. </l>
    <l n="193">Vix primas occulta Venus prospexerat arces,</l>
    <l n="194">virginis ecce novus mentem perstringere languor</l>
    <l n="195">incipit, ingeminant commotis questibus aestus.                    </l>
    <l n="196">ergo iterum sensus varios super hospite volvens</l>
    <l n="197">maeret et absenti nequiquam talia fatur:</l>
    <l n="198">'si tibi Thessalicis, nunc si tua forte venenis</l>
    <l n="199">mater et heu siqua est posset succurrere coniunx!</l>
    <l n="200">quidne tuos virgo possim nisi flere labores?                    </l>
    <l n="201a">hoc satis ipse ~etiam spectare supremos~                    </l>
    <l n="201b">ei mihi, ne casus etiam spectare supremos                    </l>
    <l n="202">atque iterum durae cogar comes ire sorori!</l>
    <l n="203">et nunc ille sua non quemquam sorte moveri,</l>
    <l n="204">non ullum meminisse putat cumque omnibus odit</l>
    <l n="205">me quoque. siquando fuerit tamen ulla potestas                    </l>
    <l n="206">illum ego qui diris cinis ultimus haeserit arvis</l>
    <l n="207">ossaque quis tauri saevusque pepercerit ignis</l>
    <l n="208">componam sedemque dabo. fas tunc mihi manes</l>
    <l n="209">dilexisse viri tumuloque has reddere curas.' </l>
    <l n="210">Dixerat. ecce toro Venus improvisa resedit,                    </l>
    <l n="211">sicut erat mutata deam mentitaque pictis</l>
    <l n="212">vestibus et magica Circen Titanida virga.</l>
    <l n="213">illa, velut lenti fallatur imagine somni,</l>
    <l n="214">sic oculos incerta tenet magnique sororem</l>
    <l n="215">paulatim putat esse patris. tum flebile gaudens                    </l>
    <l n="216">prosiluit saevaeque ultro tulit oscula divae</l>
    <l n="217">ac prior: 'o tandem, vix tandem reddita Circe</l>
    <l n="218">dura tuis, quae te biiugis serpentibus egit par</l>
    <l n="219">hinc fuga quaeve fuit patriis mora gratior oris?</l>
    <l n="220">ante et Thessalicae Phasin petiere carinae                    </l>
    <l n="221">perque tot infelix frustra vada venit Iason</l>
    <l n="222">quam patriae te movit amor.' tum cetera rumpit</l>
    <l n="223">occurritque Venus: 'tu nunc mihi causa viarum</l>
    <l n="224">sola, tuae venio iam pridem ignava iuventae.</l>
    <l n="225">cetera parce queri neu me meliora secutam                    </l>
    <l n="226">argue; quippe etiam reputentur munera divum.</l>
    <l n="227">omnibus hunc potius communem animantibus orbem</l>
    <l n="228">communes et crede deos. patriam inde vocato</l>
    <l n="229">qua redit itque dies, nec nos, o nata, malignus</l>
    <l n="230">clauserit hoc uno semper sub frigore mensis.                    </l>
    <l n="231">fas mihi non habiles, fas et tibi linquere Colchos.</l>
    <l n="232">et nunc Ausonii coniunx ego regia Pici</l>
    <l n="233">nec mihi flammiferis horrent ibi pascua tauris</l>
    <l n="234">meque vides Tusci dominam maris: at tibi quinam</l>
    <l n="235">Sauromatae, miseranda, proci? cui vadis Hibero,                    </l>
    <l n="236">ei mihi, vel saevo coniunx non una Gelono?' </l>
    <l n="237">Illa deae contra iamdudum spernere voces.</l>
    <l n="238">'non ita me immemorem magnae Perseidos,' inquit</l>
    <l n="239">'cernis ut infelix thalamos ego cogar in illos.</l>
    <l n="240">i precor atque illum pro me dimitte timorem.                    </l>
    <l n="241">sed magis his miseram, quando potes, eripe curis</l>
    <l n="242">unde metus aestusque mihi quaeque aspera, mater,</l>
    <l n="243">perpetior dubiae iamdudum incendia mentis.</l>
    <l n="244">nulla quies animo, nullus sopor, arida ~menti~.</l>
    <l n="245">quaere malis nostris requiem mentemque repone,                    </l>
    <l n="246">redde diem noctemque mihi, da prendere vestes</l>
    <l n="247">somniferas ipsaque oculos componere virga.</l>
    <l n="248">tu quoque nil, mater, prodes mihi; fortior ante</l>
    <l n="249">sola fui. tristes thalamos infestaque cerno</l>
    <l n="250">omnia, vipereos ipsi tibi surgere crines.'                    </l>
    <l n="251">talia verba dabat conlapsaque flebat iniquae</l>
    <l n="252">in Veneris Medea sinus pestemque latentem</l>
    <l n="253">ossibus atque imi monstrabat pectoris ignem. </l>
    <l n="254">Occupat amplexu Venus et furialia figit</l>
    <l n="255">oscula permixtumque odiis inspirat amorem                    </l>
    <l n="256">dumque illam variis maerentem vocibus ambit</l>
    <l n="257">inque alio sermone tenet 'quin hoc' ait 'audi</l>
    <l n="258">atque attolle genas.' lacrimisque haec infit obortis:</l>
    <l n="259">'cum levis a superis ad te modo laberer auris</l>
    <l n="260">forte ratem primo fulgentem litore cerno                    </l>
    <l n="261">qualem nostra suo numquam dimittere portu</l>
    <l n="262">vellet adhuc omnes quae detinet insula nautas.</l>
    <l n="263">unus ibi ante alios qui tum mihi pulchrior omnes</l>
    <l n="264">visus erat, longeque ducem mirabar et ipsa,</l>
    <l n="265">advolat atque unam comitum ratus esse tuarum                    </l>
    <l n="266">"per tibi siquis," ait "morituri protinus horror</l>
    <l n="267">et quem non meritis videas occurrere monstris,</l>
    <l n="268">haec precor, haec dominae referas ad virginis aurem.</l>
    <l n="269">tu fletus ostende meos. illi has ego voces,</l>
    <l n="270">qua datur, hasque manus, ut possum, a litore tendo.                    </l>
    <l n="271">ipsae quas mecum per mille pericula traxi</l>
    <l n="272">defecere deae. spes et via sola salutis</l>
    <l n="273">quam dederit, si forte dabit. ne vota repellat,</l>
    <l n="274">ne mea totque animas, quales nec viderit ultra,</l>
    <l n="275">dic precor auxilio iuvet atque haec nomina servet.                    </l>
    <l n="284">ei mihi quod nullas hic possum exsolvere grates!                    </l>
    <l n="285">at tamen hoc saeva corpus de morte receptum,</l>
    <l n="286">hanc animam sciat esse suam! miserebitur ergo?</l>
    <l n="287">dic" ait "an potius--?" strictumque ruebat in ensem.</l>
    <l n="288">promisi (ne falle precor) cumque ipsa moverer</l>
    <l n="289">adloquio casuque viri te passa rogari</l>
    <l n="290">sum potius: tu laude nova, tu supplice digno                    </l>
    <l n="291">dignior es et fama meis iam parta venenis.</l>
    <l n="276">si Pelopis duros prior Hippodamia labores                    </l>
    <l n="277">expediit totque ora simul vulgata procorum</l>
    <l n="278">respiciens tandem patrios exhorruit axes,</l>
    <l n="279">si dedit ipsa neci fratrem Minoia virgo,</l>
    <l n="280">cur non hospitibus fas sit succurrere dignis                    </l>
    <l n="281">te quoque et Aeaeos iubeas mitescere campos?</l>
    <l n="282">occidat aeterna tandem Cadmeia morte</l>
    <l n="283">iam seges et viso fumantes hospite tauri!' </l>
    <l n="292">Torserat illa gravi iamdudum lumina vultu                    </l>
    <l n="293">vix animos dextramque tenens quin ipsa loquentis</l>
    <l n="294">iret in ora deae; tanta pudor aestuat ira.</l>
    <l n="296">iamque toro trepidas infelix obruit aures                    </l>
    <l n="295">verba cavens; horror molles invaserat annos.                    </l>
    <l n="297">nec quo ferre fugam nec quo se vertere posset                    </l>
    <l n="298">prensa videt. rupta condi tellure premique</l>
    <l n="299">iamdudum cupit ac diras evadere voces.</l>
    <l n="300">illa sequi iubet et portis exspectat in ipsis                    </l>
    <l n="301">saevus Echionia ceu Penthea Bacchus in aula</l>
    <l n="302">deserit infectis per roscida cornua vittis,</l>
    <l n="303">cum tenet ille deum pudibundaque tegmina matris</l>
    <l n="304">tympanaque et mollem subito miser accipit hastam.</l>
    <l n="305">haud aliter deserta pavet perque omnia circum                    </l>
    <l n="306">fert oculos tectisque negat procedere virgo.</l>
    <l n="307">contra saevus amor, contra periturus Iason</l>
    <l n="308">urget et auditae crescunt in pectore voces.</l>
    <l n="309">heu quid agat? videt externo se prodere patrem</l>
    <l n="310">dura viro, famam scelerum iamque ipsa suorum                    </l>
    <l n="311">prospicit et questu superos questuque fatigat</l>
    <l n="312">Tartara. pulsat humum manibusque immurmurat uncis</l>
    <l n="313">noctis eram Ditemque ciens, succurrere tandem</l>
    <l n="314">morte velint ipsumque simul demittere leto</l>
    <l n="315">quem propter furit. absentem saevissima poscit                    </l>
    <l n="316">nunc Pelian, tanta iuvenem qui perderet ira:</l>
    <l n="317">saepe suas misero promittere destinat artes,</l>
    <l n="318">denegat atque una potius decernit ~in ira~</l>
    <l n="319">ac neque tam turpi cessuram semet amori</l>
    <l n="320">proclamat neque opem ignoto viresque daturam                    </l>
    <l n="321">atque toro proiecta manet, cum visa vocari</l>
    <l n="322">rursus et impulso sonuerunt cardine postes. </l>
    <l n="323">Ergo ubi nescioquo penitus se numine vinci</l>
    <l n="324">sentit et abscisum quicquid pudor ante monebat,</l>
    <l n="325">tum thalami penetrale petit quae maxima norat                    </l>
    <l n="326">auxilia Haemoniae quaerens pro rege carinae.</l>
    <l n="327">utque procul magicis spirantia tecta venenis</l>
    <l n="328">et saevae patuere fores oblataque contra</l>
    <l n="329">omnia quae ponto, quae manibus eruit imis</l>
    <l n="330">et quae sanguineo lunae destrinxit ab ore                    </l>
    <l n="331">'tune sequeris' ait 'quidquam aut patiere pudendum</l>
    <l n="332">cum tibi tot mortes scelerisque brevissima tanti</l>
    <l n="333">effugia?' haec dicens qua non velocior ulla</l>
    <l n="334">pestis erat toto nequiquam lumine lustrat</l>
    <l n="335">cunctaturque super morituraque colligit iras.                    </l>
    <l n="336">o nimium iucunda dies, quam cara sub ipsa</l>
    <l n="337">morte magis! stetit et sese mirata furentem est.</l>
    <l n="338">'occidis heu; primo potes hoc durare sub aevo?</l>
    <l n="339">nec tu lucis' ait 'nec videris ulla iuventae</l>
    <l n="340">gaudia, non dulces fratris pubescere malas?                    </l>
    <l n="341">hunc quoque, quicumque est, crudelis, Iasona nescis</l>
    <l n="342">morte perire tua, qui te nunc invocat unam,</l>
    <l n="343">qui rogat et nostro quem primum in litore vidi?</l>
    <l n="344">cur tibi fallaces placuit coniungere dextras</l>
    <l n="345">tunc, pater, atque istis iuvenem non perdere monstris                    </l>
    <l n="346">protinus? ipsa etiam, fateor, tunc ipsa volebam.</l>
    <l n="347">testor cara tuas Circe Titania voces,</l>
    <l n="348">te ducente sequor, tua me, grandaeva, fatigant</l>
    <l n="349">consilia et monitis cedo minor.' haec ubi fata</l>
    <l n="350">rursus ad Haemonii iuvenis curamque metumque                    </l>
    <l n="351">vertitur, hunc solum propter seu vivere gaudens</l>
    <l n="352">sive mori, quodcumque velit. maiora precatur</l>
    <l n="353">carmina, maiores Hecaten immittere vires</l>
    <l n="354">nunc sibi, nec notis stabat contenta venenis.</l>
    <l n="355">cingitur inde sinus et, qua sibi fida magis vis                    </l>
    <l n="356">nulla, Prometheae florem de sanguine fibrae</l>
    <l n="357">Caucaseum promit nutritaque gramina monti,</l>
    <l n="358">quae sacer ille nives inter tristesque pruinas</l>
    <l n="359">durat alitque cruor cum viscere vultur adeso</l>
    <l n="360">tollitur e scopulis et rostro inrorat aperto.                    </l>
    <l n="361">idem nec longi languescit finibus aevi</l>
    <l n="362">immortale virens, idem stat fulmina contra</l>
    <l n="363">salvus et in mediis florescunt ignibus herbae.</l>
    <l n="364">prima Hecate Stygiis duratam fontibus harpen</l>
    <l n="365">intulit et validas scopulis effodit aristas,                    </l>
    <l n="366">mox famulae monstrata seges, quae lampade Phoebes</l>
    <l n="367">sub decima iuga feta metit saevitque per omnes</l>
    <l n="368">reliquias saniemque dei. gemit inritus ille</l>
    <l n="369">Colchidos ora tuens. totos tunc contrahit artus</l>
    <l n="370">~monte~ dolor cunctaeque tremunt sub falce catenae.                    </l>
    <l n="371">Talibus infelix contra sua regna venenis</l>
    <l n="372">induitur noctique tremens infertur opacae.</l>
    <l n="373">dat dextram blandisque ~pavens vocem Venus osquam~</l>
    <l n="374">adloquiis iunctoque trahit per moenia passu.</l>
    <l n="375">qualis adhuc teneros ubi primum pallida fetus                    </l>
    <l n="376">mater ab excelso produxit in aera nido</l>
    <l n="377">hortaturque sequi brevibusque insurgere pinnis;</l>
    <l n="378">illos caerulei primus ferit horror Olympi</l>
    <l n="379">iamque redire rogant adsuetaque quaeritur arbor.</l>
    <l n="380">haud aliter caecae per moenia deficit urbis                    </l>
    <l n="381">incedens horretque domos Medea silentes</l>
    <l n="382">hic iterum extremae nequiquam in limine portae</l>
    <l n="383">substitit atque iterum fletus animique soluti</l>
    <l n="384">respexitque deam paulumque his vocibus haesit:</l>
    <l n="385">'ipse rogat certe meque ipse implorat Iason?                    </l>
    <l n="386">nullane culpa subest, labes non ulla pudoris,</l>
    <l n="387">nullus amor? nec turpe viro servire precanti?'</l>
    <l n="388">illa nihil contra vocesque abrumpit inanes.</l>
    <l n="389">et iamiam magico per opaca silentia Colchis</l>
    <l n="390">coeperat ire sono montanaque condere vultus                    </l>
    <l n="391">numina cumque suis averti fontibus amnes.</l>
    <l n="392">iam stabulis gregibusque pavor strepitusque sepulchris</l>
    <l n="393">inciderat, stupet ipsa gravi nox tardior umbra.</l>
    <l n="394">iamque tremens longe sequitur Venus. utque sub altas</l>
    <l n="395">pervenere trabes divaeque triformis in umbram                    </l>
    <l n="396">hic subito ante oculos nondum speratus Iason</l>
    <l n="397">emicuit viditque prior conterrita virgo.</l>
    <l n="398">atque hinc se profugam volucri Thaumantias ala</l>
    <l n="399">sustulit, inde Venus dextrae dilapsa tenenti.</l>
    <l n="400">obvius ut sera cum se sub nocte magistris                    </l>
    <l n="401">impingit pecorique pavor qualesve profundum</l>
    <l n="402">per chaos occurrunt caecae sine vocibus umbrae,</l>
    <l n="403">haud secus in mediis noctis nemorisque tenebris</l>
    <l n="404">inciderant ambo attoniti iuxtaque subibant</l>
    <l n="405">abietibus tacitis aut immotis cyparissis                    </l>
    <l n="406">adsimiles, rapidus nondum quas miscuit Auster. </l>
    <l n="407">Ergo ut erat vultu defixus uterque silenti</l>
    <l n="408">noxque suum peragebat iter, iamiam ora levare</l>
    <l n="409">Aesoniden farique cupit Medea priorem.</l>
    <l n="410">quam simul effusis pavitantem fletibus heros                    </l>
    <l n="411">flagrantesque genas vidit miserumque pudorem,</l>
    <l n="412">has tandem voces dedit et solatus amantem [est]</l>
    <l n="413">'fersne aliquam spem lucis?' ait. 'miserata laborem</l>
    <l n="414">nempe venis? an et ipsa mea laetabere morte?</l>
    <l n="415">ne precor infando similem te, virgo, parenti                    </l>
    <l n="416">gesseris. haud tales decet inclementia vultus.</l>
    <l n="417">hascine nunc grates, haec exspectata laborum</l>
    <l n="418">dona dari decuit? sic te sub teste remitti</l>
    <l n="419">fas mihi, virgo, ~tuum~? iustas da vocibus aures.</l>
    <l n="420">nec pater ille tuus tantis me opponere monstris                    </l>
    <l n="421">(quid meritum?) aut tales voluit expendere poenas.</l>
    <l n="422">an iacet externa quod nunc mihi cuspide Canthus</l>
    <l n="423">quodque meus vestris cecidit pro moenibus Iphis</l>
    <l n="424">aut Scythiae tanta inde manus? iussisset abire</l>
    <l n="425">perfidus atque suis extemplo cedere regnis.                    </l>
    <l n="426">spem mihi promissam per quae discrimina rursus</l>
    <l n="427">et reddat qua lege vides. occumbere tandem</l>
    <l n="428">possumus idque sedet quam non quaecumque subire</l>
    <l n="429">patris iussa tui. numquam sine vellere abibo</l>
    <l n="430">hinc ego, degenerem nec tu me prima videbis.'                    </l>
    <l n="431">Haec ait. illa tremens, ut supplicis aspicit ora</l>
    <l n="432">conticuisse viri iamque et sua verba reposci,</l>
    <l n="433">nec quibus incipiat demens videt ordine nec quo</l>
    <l n="434">quove tenus, prima cupiens effundere voce</l>
    <l n="435">omnia, sed nec prima pudor dat verba timenti.                    </l>
    <l n="436">haeret et attollens vix tandem lumina fatur:</l>
    <l n="437">'quid, precor, in nostras venisti, Thessale, terras?</l>
    <l n="438">unde mei spes ulla tibi tantosque petisti</l>
    <l n="439">cur non ipse tua fretus virtute labores?</l>
    <l n="440">nempe ego si patriis timuissem excedere tectis                    </l>
    <l n="441">occideras, nempe hanc animam cras saeva manebant</l>
    <l n="442">funera. Iuno ubi nunc, ubi nunc Tritonia virgo,</l>
    <l n="443">sola tibi quoniam tantis in casibus adsum</l>
    <l n="444">externae regina domus? miraris et ipse,</l>
    <l n="445">credo, nec agnoscunt hae nunc Aeetida silvae.                    </l>
    <l n="446">sed fatis sum victa tuis. cape munera supplex</l>
    <l n="447">non mea teque iterum Pelias si perdere quaeret</l>
    <l n="448">inque alios casus, alias si mittet ad urbes,</l>
    <l n="449">heu formae ne crede tuae!' Titania iamque</l>
    <l n="450">gramina Persaeasque sinu depromere vires                    </l>
    <l n="451">coeperat. his iterum compellat Iasona dictis:</l>
    <l n="452">'si tamen aut superis aliquam spem ponis in istis</l>
    <l n="453">aut tua praesenti virtus [te] educere leto</l>
    <l n="454">si te forte potest, etiam nunc deprecor, hospes,</l>
    <l n="455">me sine et insontem misero dimitte parenti.'                    </l>
    <l n="456">dixerat. extemplo (neque enim immatura ruebant</l>
    <l n="457">sidera et extremum suspexerat axe Booten)</l>
    <l n="458">cum gemitu et multo iuveni medicamina fletu</l>
    <l n="459">non secus ac patriam pariter famamque decusque</l>
    <l n="460">obicit. ille manu subit et vim corripit omnem.                    </l>
    <l n="461">Inde ubi facta nocens et non revocabilis umquam</l>
    <l n="462">cessit ab ore pudor propiorque implevit Erinys,</l>
    <l n="463">carmina nunc totos volvit figitque per artus</l>
    <l n="464">Aesonidae et totum septeno murmure fertur</l>
    <l n="465">per clipeum atque viro graviorem reddidit hastam                    </l>
    <l n="466">iamque sui tauris languent absentibus ignes.</l>
    <l n="467">'nunc age et has' inquit 'cristas galeamque resume</l>
    <l n="468">quam modo funerea tenuit Discordia dextra.</l>
    <l n="469">hanc iace per medias, cum verteris aequora, messes.</l>
    <l n="470">protinus in sese conversa furoribus ibit                    </l>
    <l n="471">cuncta phalanx atque ipse fremens mirabitur et me</l>
    <l n="472">respiciet fortasse pater.' sic deinde locuta</l>
    <l n="473">iam magis atque magis mentem super alta ferebat</l>
    <l n="474">aequora, pandentes Minyas iam vela videbat</l>
    <l n="475">se sine. tum vero extremo percussa dolore                    </l>
    <l n="476">arripit Aesoniden dextra ac summissa profatur:</l>
    <l n="477">'sis memor, oro, mei, contra memor ipsa manebo,</l>
    <l n="478">crede, tui. quantum hinc aberis, dic quaeso, profundi?</l>
    <l n="479">quod caeli spectabo latus? sed te quoque tangat</l>
    <l n="480">cura mei quocumque loco, quoscumque per annos                    </l>
    <l n="481">atque hunc te meminisse velis et nostra fateri</l>
    <l n="482">munera, servatum pudeat nec virginis arte.</l>
    <l n="483">ei mihi, cur nulli stringunt tua lumina fletus?</l>
    <l n="484">an me mox merita morituram patris ab ira</l>
    <l n="485">dissimulas? te regna tuae felicia gentis,                    </l>
    <l n="486">te coniunx natique manent; ego prodita abibo</l>
    <l n="487">nec queror et pro te lucem quoque laeta relinquam.'</l>
    <l n="488">protinus hospes ad haec (tacitis nam cantibus illum</l>
    <l n="489">flexerat et simili iamdudum adflarat amore)</l>
    <l n="490">'tune' ait 'Aesoniden quicquam te velle relicta                    </l>
    <l n="491">credis et ulla peti sine te loca? redde tyranno</l>
    <l n="492">me potius, recipe ingratos atque exue cantus!</l>
    <l n="493">quis mihi lucis amor? patriam cur amplius optem</l>
    <l n="494">si non et genitor te primam amplectitur Aeson</l>
    <l n="495">teque tuo longe fulgentem vellere gaudens                    </l>
    <l n="496">spectat et ad primos procumbit Graecia fluctus?</l>
    <l n="497">respice ad has voces et iam, precor, adnue, coniunx.</l>
    <l n="498">per te, quae superis divisque potentior imis,</l>
    <l n="499">perque haec, virgo, tuo redeuntia sidera nutu</l>
    <l n="500">atque per has nostri iuro discriminis horas:                    </l>
    <l n="501">umquam ego si meriti sim noctis et immemor huius,</l>
    <l n="502">si te sceptra, domum, si te liquisse parentes</l>
    <l n="503">senseris et me iam non haec promissa tuentem,</l>
    <l n="504">tum me non tauros iuvet evasisse ferosque</l>
    <l n="505">terrigenas, tum me tectis tua turbet in ipsis                    </l>
    <l n="506">flamma tuaeque artes. nullus succurrere contra</l>
    <l n="507">ingrato queat et siquid tu saevius istis</l>
    <l n="508">adicias meque in medio terrore relinquas.'</l>
    <l n="509">audiit atque simul meritis periuria poenis</l>
    <l n="510">despondet questus semper Furor ultus amantis.                    </l>
    <l n="511">Haec ubi dicta, tamen perstant defixus uterque</l>
    <l n="512">et nunc ora levant audaci laeta iuventa,</l>
    <l n="513">ora simul totiens dulces rapientia visus,</l>
    <l n="514">nunc deicit vultus aeger pudor et mora dictis</l>
    <l n="515">redditur ac rursus conterret Iasona virgo:                    </l>
    <l n="516">'accipe perdomitis quae deinde pericula tauris</l>
    <l n="517">et quis in Aeolio maneat te vellere custos.</l>
    <l n="518">nondum cuncta tibi, fateor, promissa peregi.</l>
    <l n="519">saevior ingenti Mavortis in arbore restat,</l>
    <l n="520">crede, labor. quem--tanta utinam fiducia nostri                    </l>
    <l n="521a">sit mihi nocturnaeque Hecates--. . . . . . .                    </l>
    <l n="521b">. . . . . . . . . . . . . . . nostrique vigoris.'                    </l>
    <l n="522">dixerat utque virum doceat, quae monstra supersint,</l>
    <l n="523">protinus immensis recubantem anfractibus anguem</l>
    <l n="524">turbat et Haemonii subito ducis obicit umbram.</l>
    <l n="525">ille, quod haud alias, stetit et trepidantia torsit                    </l>
    <l n="526">sibila seque metu postquam sua vellera circum</l>
    <l n="527">sustulit atque omnis spiris exhorruit arbor,</l>
    <l n="528">incipit inde sequi et vacuo furit ore per auras.</l>
    <l n="529">'quis fragor hic? quaenam tantae, dic, virgo, ruinae?'</l>
    <l n="530">exclamat stricto Aesonides stans frigidus ense.                    </l>
    <l n="531">illa tacet retinens tandemque ait angue represso:</l>
    <l n="532">'hunc tibi postremum nostri parat ira parentis,</l>
    <l n="533">heu miser, heu tantis iterum mihi care periclis.</l>
    <l n="534">o utinam [ut] nullo te sim visura labore</l>
    <l n="535">ipsam caeruleis squalentem nexibus ornum                    </l>
    <l n="536">ipsaque pervigilis calcare volumina monstri.</l>
    <l n="537">contingat bis deinde mori!' sic fata profugit</l>
    <l n="538">seque sub extremis in moenia rettulit umbris. </l>
    <l n="539">Et iam puniceo regem spes vana sub ortu</l>
    <l n="540">extulerat, quantis nox una diremerit undis                    </l>
    <l n="541">Aesoniden, liberne freto iam vultus aperto</l>
    <l n="542">utque prius totum sileat mare, dumque ea longe</l>
    <l n="543">explorare ~quaeat~, contra venit Arcas Echion</l>
    <l n="544">dicta ferens iam Circaeis Mavortis in agris</l>
    <l n="545">stare virum, daret aeripedes in proelia tauros.                    </l>
    <l n="546">rex 'vocor en ultro' dixit seque abripit aula</l>
    <l n="547">'vos mihi nunc primum ~in flammas~ invertite, tauri,</l>
    <l n="548">aequora, nunc totas aperite et volvite flammas.</l>
    <l n="549">exeat Haemonio messis memoranda colono.</l>
    <l n="550">tuque tuum pestem in Graium da, nata, draconem                    </l>
    <l n="551">ipsius aspectu pereant in velleris, ipsa</l>
    <l n="552">terga mihi diros servent infecta cruores.'</l>
    <l n="553">fatur et effusis pandi iubet aequora tauris.</l>
    <l n="554">pars et Echionii subeunt immania dentis</l>
    <l n="555">semina, pars diri portant grave robur aratri.                    </l>
    <l n="556">at sua magnanimum contra Pagasaea iuventus</l>
    <l n="557">prosequitur stipatque ducem. tum maxima quisque</l>
    <l n="558">dicta dedit saevisque procul discessit ab agris.</l>
    <l n="559">fixerat ille gradus totoque ex agmine solus</l>
    <l n="560">stabat ut extremis desertus ~ab orbibus axis~,                    </l>
    <l n="561">quem iam lassa dies Austrique ardentis harenae</l>
    <l n="562">aut quem Rhipaeas exstantem rursus ad arces</l>
    <l n="563">nix et caerulei Boreae ferus abstulit horror;</l>
    <l n="564">cum subito attoniti longissima Phasidis unda</l>
    <l n="565">Caucaseaeque trabes omnisque Aeetia tellus                    </l>
    <l n="566">fulsit et ardentes stabula effudere tenebras.</l>
    <l n="567">ac velut ex una siquando nube corusci</l>
    <l n="568">ira Iovis torsit geminos mortalibus ignes</l>
    <l n="569">aut duo cum pariter ruperunt vincula venti</l>
    <l n="570">dantque fugam, sic tunc claustris evasit uterque                    </l>
    <l n="571">taurus et immani proflavit turbine flammas</l>
    <l n="572">arduus atque atro volvens incendia fluctu.</l>
    <l n="573">horruit Argoae legio ratis, horruit audax</l>
    <l n="574">qui modo virgineis servari cantibus Idas</l>
    <l n="575">flebat et invito prospexit Colchida vultu.                    </l>
    <l n="576">non tulit ipse moras seseque immisit Iason,</l>
    <l n="577">diversos postquam ire videt, galeamque minantem</l>
    <l n="578">quassat et errantem dextra ciet obvius ignem.</l>
    <l n="579">ut tandem stetit et torvo se lumine flexit,</l>
    <l n="580">qui prior adversi respexit Iasonis arma,                    </l>
    <l n="581">cunctatus paulum subito furit. aequora non sic</l>
    <l n="582">in scopulos irata ruunt eademque recedunt</l>
    <l n="583">fracta retro. bis fulmineis se flatibus infert</l>
    <l n="584">obnubitque virum, sed non incendia Colchis</l>
    <l n="585">adspirare sinit clipeoque inliditur ignis                    </l>
    <l n="586">frigidus et viso pallescit flamma veneno.</l>
    <l n="587">inicit Aesonides dextram atque ardentia vincit</l>
    <l n="588">cornua, dein totis propendens viribus haeret.</l>
    <l n="589">ille virum atque ipsam tunc te, Medea, recusans</l>
    <l n="590">concutit et tota nitentem carminis ira                    </l>
    <l n="591">portat; iners tandem gravius mugire recedens</l>
    <l n="592">incipit et fesso victus descendere cornu.</l>
    <l n="593">respicit hinc socios immania vincula poscens</l>
    <l n="594">Aesonides iamque ora premit trahiturque trahitque</l>
    <l n="595">obnixusque genu superat cogitque trementes                    </l>
    <l n="596">sub iuga aena toros. alium dehinc turbida Colchis</l>
    <l n="597">exarmat lentumque offert timideque minantem</l>
    <l n="598">iamque propinquanti noctem[que] implicat. ille fatiscens</l>
    <l n="599">in caput inque umeros ipsa vi molis et irae</l>
    <l n="600">proruit. invadit totusque incumbit Iason                    </l>
    <l n="601">desuper atque suis defixum flatibus urget</l>
    <l n="602">utque dedit vinclis validoque obstrinxit aratro</l>
    <l n="603">suscitat ipse genu saevaque agit insuper hasta,</l>
    <l n="604">non secus a medio quam si telluris hiatu</l>
    <l n="605">terga recentis equi primumque invasit habenis                    </l>
    <l n="606">murmur et in summa Lapithes apparuit Ossa. </l>
    <l n="607">Ille, velut campos Libyes ac pinguia Nili</l>
    <l n="608">fertilis arva secet, plena sic semina dextra</l>
    <l n="609">spargere gaudet agris oneratque novalia bello.</l>
    <l n="610">Martius hic primum ter vomere fusus ab ipso                    </l>
    <l n="611">clangor et ex omni sonuerunt cornua sulco,</l>
    <l n="612">bellatrix tunc gleba quati pariterque creari</l>
    <l n="613">armarique phalanx totisque insurgere campis.</l>
    <l n="614">cessit et ad socios paulum se rettulit heros</l>
    <l n="615">opperiens ubi prima sibi daret agmina tellus.                    </l>
    <l n="616">at vero ut summis iam rura recedere cristis</l>
    <l n="617">vidit et infesta vibrantes casside terras</l>
    <l n="618">advolat atque, imo tellus qua proxima collo</l>
    <l n="619">necdum umeri videre diem, prior ense sequaci</l>
    <l n="620">aequat humo truncos; rutilum thoraca sequenti                    </l>
    <l n="621">aut primas a matre manus premit obvius ante.</l>
    <l n="622">nec magis aut illis aut illis milibus ultra</l>
    <l n="623">sufficit, ad dirae quam cum Tirynthius Hydrae</l>
    <l n="624">agmina Palladios defessus respicit ignes.</l>
    <l n="625">ergo iterum ad socias convertere Colchidos artes                    </l>
    <l n="626">et galeae nexus ac vincula dissipat imae</l>
    <l n="627">cunctaturque tamen totique occurrere bello</l>
    <l n="628">ipse cupit. spes nulla datur, sic undique densant</l>
    <l n="629">terrigenae iam signa duces clamorque tubaeque.</l>
    <l n="630">iamque omnes videre virum iamque omnia contra                    </l>
    <l n="631">tela volant. tum vero amens discrimine tanto</l>
    <l n="632">quam modo Tartareo galeam dedit illa veneno</l>
    <l n="634">in medios torsit; conversae protinus hastae.                    </l>
    <l n="635">qualis ubi attonitos maestae Phrygas annua Matris</l>
    <l n="636">ira vel exsectos lacerat Bellona comatos,</l>
    <l n="637">haud secus accensas subito Medea cohortes</l>
    <l n="638">implicat et miseros agit in sua proelia fratres.</l>
    <l n="639">omnis ibi Aesoniden sterni putat, omnibus ira</l>
    <l n="640">aequalis. stupet Aeetes ultroque furentes                    </l>
    <l n="641">ipse viros revocare cupit, sed cuncta iacebant</l>
    <l n="642">agmina nec quisquam primus ruit aut super ullus</l>
    <l n="643">linquitur atque hausit subito sua funera tellus. </l>
    <l n="644">Protinus in fluvium fumantibus evolat armis</l>
    <l n="645">Aesonides, qualis Getico de pulvere Mavors                    </l>
    <l n="646">intrat equis uritque gravem sudoribus Hebrum</l>
    <l n="647">aut niger ex antris rutilique a fulminis aestu</l>
    <l n="648">cum fugit et Siculo respirat in aequore Cyclops.</l>
    <l n="649">redditus hinc tandem sociosque amplexus ovantes</l>
    <l n="650">haud iam mendacem promissa reposcere regem                    </l>
    <l n="651">dignatur nec, si ipse sibi terga ingerat ultro</l>
    <l n="652">qui pepigit, velit in pacem dextramque reverti</l>
    <l n="653">amplius. ambo truces, ambo abscessere minantes.</l>
  </div>
  <div n="8">
    <l n="1">At trepidam in thalamis et iam sua facta paventem</l>
    <l n="2">Colchida circa omnes pariter furiaeque minaeque</l>
    <l n="3">patris habent, nec caerulei timor aequoris ultra</l>
    <l n="4">nec miserae terra ulla procul: quascumque per undas</l>
    <l n="5">ferre fugam, quamcumque cupit iam scandere puppem.                    </l>
    <l n="6">ultima virgineis tunc flens dedit oscula vittis</l>
    <l n="7">quosque fugit complexa toros crinemque genasque</l>
    <l n="8">aegra per antiqui carpsit vestigia somni</l>
    <l n="9">atque haec impresso gemuit miseranda cubili:</l>
    <l n="10">'o mihi si profugae genitor nunc ille supremos                    </l>
    <l n="11">amplexus, Aeeta, dares fletusque videres</l>
    <l n="12">ecce meos! ne crede, pater, non carior ille est</l>
    <l n="13">quem sequimur--tumidis utinam simul obruar undis!</l>
    <l n="14">tu precor haec longa placidus mox sceptra senecta</l>
    <l n="15">tuta geras meliorque tibi sit cetera proles!'                    </l>
    <l n="16">dixit et Haemonio numquam spernenda marito</l>
    <l n="17">condita letiferis promit medicamina cistis</l>
    <l n="18">virgineosque sinus ipsumque monile venenis</l>
    <l n="19">implicat ac saevum super omnibus addidit ensem.</l>
    <l n="20">inde velut torto Furiarum erecta flagello                    </l>
    <l n="21">prosilit, attonito qualis pede prosilit Ino</l>
    <l n="22">in freta nec parvi meminit conterrita nati</l>
    <l n="23">quem tenet; extremum coniunx ferit inritus Isthmon.</l>
    <l n="24">Iam prior in lucos curis urgentibus heros</l>
    <l n="25">venerat et nemoris sacra se nocte tegebat                    </l>
    <l n="26">tum quoque siderea clarus procul ora iuventa.</l>
    <l n="27">qualis adhuc sparsis comitum per lustra catervis</l>
    <l n="28">Latmius aestiva residet venator in umbra</l>
    <l n="29">dignus amore deae, velatis cornibus et iam</l>
    <l n="30">Luna venit, roseo talis per nubila ductor                    </l>
    <l n="31">implet honore nemus talemque exspectat amantem.</l>
    <l n="32">ecce autem pavidae virgo de more columbae</l>
    <l n="33">quae super ingenti circumdata praepetis umbra</l>
    <l n="34">in quemcumque tremens hominem cadit, haud secus illa</l>
    <l n="35">acta timore gravi mediam se misit. at ille                    </l>
    <l n="36">excepit blandoque prior sic ore locutus:</l>
    <l n="37">'o decus in nostros magnum ventura penates</l>
    <l n="38">solaque tantarum virgo haud indigna viarum</l>
    <l n="39">causa reperta mihi, iamiam non ulla requiro</l>
    <l n="40">vellera teque meae satis est vexisse carinae.                    </l>
    <l n="41">verum age et hoc etiam, quando potes, adice tantis</l>
    <l n="42">muneribus meritisque tuis. namque aurea iussi</l>
    <l n="43">terga referre sumus. socios ea gloria tangit.'</l>
    <l n="44">sic ait et primis supplex dedit oscula palmis.</l>
    <l n="45">Contra virgo novis iterum singultibus orsa est:                    </l>
    <l n="46">'linquo domos patrias te propter opesque meorum</l>
    <l n="47">nec iam nunc regina loquor sceptrisque relictis</l>
    <l n="48">vota sequor; serva hanc profugae, prior ipse dedisti</l>
    <l n="49">quam (scis nempe) fidem. di nostris vocibus adsunt</l>
    <l n="50">sidera et haec te meque vident. tecum aequora, tecum                    </l>
    <l n="51">experiar quascumque vias, modo nequis abactam</l>
    <l n="52">huc referat me forte dies oculisque parentis</l>
    <l n="53">ingerar. hoc superos, hoc te quoque deprecor, hospes.'</l>
    <l n="54">Haec ait atque furens rapido per devia passu</l>
    <l n="55">tollitur. ille haeret comes et mi[se]ratur euntem                    </l>
    <l n="56">cum subito ingentem media inter nubila flammam</l>
    <l n="57">conspicit et saeva vibrantes luce tenebras.</l>
    <l n="58">'quis rubor iste poli? quod tam lugubre refulsit</l>
    <l n="59">sidus?' ait, reddit trepido cui talia virgo:</l>
    <l n="60">'ipsius en oculos et lumina torva draconis                    </l>
    <l n="61">aspicis. ille suis haec vibrat fulgura cristis</l>
    <l n="62">meque pavens contra solam videt ac vocat ultro,</l>
    <l n="63">ceu solet, et blanda poscit me pabula lingua.</l>
    <l n="64">dic age nunc utrum vigilanti hostemque videnti</l>
    <l n="65">exuvias auferre velis an lumina somno                    </l>
    <l n="66">mergimus et domitum potius tibi tradimus anguem.'</l>
    <l n="67">ille silet, tantus subiit tum virginis horror.</l>
    <l n="68">Iamque manus Colchis ~crinem~que intenderat astris</l>
    <l n="69">carmina barbarico fundens pede teque ciebat,</l>
    <l n="70">Somne pater: 'Somne omnipotens, te Colchi[di]s ab omni                    </l>
    <l n="71">orbe voco inque unum iubeo nunc ire draconem,</l>
    <l n="72">quae freta saepe tuo domui, quae nubila cornu</l>
    <l n="73">fulminaque et toto quicquid micat aethere, sed nunc,</l>
    <l n="74">nunc age maior ades fratrique simillime Leto.</l>
    <l n="75">te quoque, Phrixeae pecudis fidissime custos,                    </l>
    <l n="76">tempus ab hac oculos tandem deflectere cura.</l>
    <l n="77">quem metuis me adstante dolum? servabo parumper</l>
    <l n="78">ipsa nemus; longum interea tu pone laborem.'</l>
    <l n="79">ille haud Aeolio discedere fessus ab auro</l>
    <l n="80">nec dare permissae, quamvis iuvet, ora quieti                    </l>
    <l n="81">sustinet ac primi percussus nube soporis</l>
    <l n="82">horruit et dulces excussit ab arbore somnos.</l>
    <l n="83">contra Tartareis Colchis spumare venenis</l>
    <l n="84">cunctaque Lethaei quassare silentia rami</l>
    <l n="85">perstat et adverso luctantia lumina cantu                    </l>
    <l n="86">obruit atque omnem linguaque manuque fatigat</l>
    <l n="87">vim Stygiam ardentes donec sopor occupet iras.</l>
    <l n="88">iamque altae cecidere iubae nutatque coactum</l>
    <l n="89">iam caput atque ingens extra sua vellera cervix</l>
    <l n="90">ceu refluens Padus aut septem proiectus in amnes                    </l>
    <l n="91">Nilus et Hesperium veniens Alpheos in orbem.</l>
    <l n="92">ipsa caput cari postquam Medea draconis</l>
    <l n="93">vidit humi fusis circum proiecta lacertis</l>
    <l n="94">seque suumque simul flevit crudelis alumnum.</l>
    <l n="95">'non ego te sera talem sub nocte videbam                    </l>
    <l n="96">sacra ferens epulasque tibi nec talis hianti</l>
    <l n="97">mella dabam ac nostris nutribam fida venenis.</l>
    <l n="98">quam gravida nunc mole iaces, quam segnis inertem</l>
    <l n="99">flatus habet! nec te saltem, miserande, peremi.</l>
    <l n="100">heu saevum passure diem, iam nulla videbis                    </l>
    <l n="101">vellera, nulla tua fulgentia dona sub umbra.</l>
    <l n="102">cede adeo inque aliis senium nunc digere lucis</l>
    <l n="103">immemor, oro, mei nec me tua sibila toto</l>
    <l n="104">exagitent infesta mari. sed tu quoque cunctas,</l>
    <l n="105">Aesonide, dimitte moras atque effuge raptis                    </l>
    <l n="106">velleribus. patrios exstinxi noxia tauros,</l>
    <l n="107">terrigenas in fata dedi: fusum ecce draconis</l>
    <l n="108">corpus habes! iamque omne nefas, iam, spero, peregi.'</l>
    <l n="109">quaerenti tunc deinde viam, qua se arduus heros</l>
    <l n="110">ferret ad aurigerae caput arboris, 'heia per ipsum                    </l>
    <l n="111">scande age et adverso gressus' ait 'imprime dorso.'</l>
    <l n="112">nec mora fit. dictis fidens Cretheia proles</l>
    <l n="113">calcat et aeriam squamis perfertur ad ornum,</l>
    <l n="114">cuius adhuc rutilam servabant bracchia pellem,</l>
    <l n="115">nubibus accensis similem aut cum veste recincta                    </l>
    <l n="116">labitur ardenti Thaumantias obvia Phoebo.</l>
    <l n="117">corripit optatum decus extremumque laborem</l>
    <l n="118">Aesonides longosque sibi gestata per annos</l>
    <l n="119">Phrixeae monumenta fugae vix reddidit arbor</l>
    <l n="120">cum gemitu tristesque super coiere tenebrae.                    </l>
    <l n="121">egressi relegunt campos et fluminis ora</l>
    <l n="122">summa petunt. micat omnis ager villisque comantem</l>
    <l n="123">sidereis totos pellem nunc fundit in artus,</l>
    <l n="124">nunc in colla refert, nunc implicat ille sinistrae:</l>
    <l n="125">talis ab Inachiis Nemeae Tirynthius antris                    </l>
    <l n="126">ibat adhuc aptans umeris capitique leonem.</l>
    <l n="127">ut vero sociis, qui tunc praedicta tenebant</l>
    <l n="128">ostia, per longas apparuit aureus umbras,</l>
    <l n="129">clamor ab Haemonio surgit grege. se quoque gaudens</l>
    <l n="130">promovet ad primas iuveni ratis obvia ripas.                    </l>
    <l n="131">praecipites agit ille gradus atque aurea misit</l>
    <l n="132">terga prius, mox attonita cum virgine puppem</l>
    <l n="133">insilit ac rapta victor consistit in hasta.</l>
    <l n="134">Interea patrias saevus venit horror ad aures</l>
    <l n="135">fata domus luctumque ferens fraudemque fugamque                    </l>
    <l n="136">virginis. hinc subitis infelix frater in armis,</l>
    <l n="137">urbs etiam mox tota coit, volat ipse senectae</l>
    <l n="138">immemor Aeetes, complentur litora bello</l>
    <l n="139">nequiquam, fugit immissis iam puppis habenis.</l>
    <l n="140">Mater adhuc ambas tendebat in aequora palmas                    </l>
    <l n="141">et soror atque omnes aliae matresque nurusque</l>
    <l n="142">Colchides aequalesque tibi, Medea, puellae.</l>
    <l n="143">exstat sola parens impletque ululatibus auras:</l>
    <l n="144">'siste fugam, medio refer huc ex aequore puppem,</l>
    <l n="145">nata, potes! quo' clamat 'abis? hic turba tuorum                    </l>
    <l n="146">omnis et iratus nondum pater, haec tua tellus</l>
    <l n="147">sceptraque: quid terris solam te credis Achaeis?</l>
    <l n="148">quis locus Inachias inter tibi, barbara, natas?</l>
    <l n="149">istane vota domus exspectatique hymenaei?</l>
    <l n="150">hunc petii grandaeva diem? vellem unguibus uncis                    </l>
    <l n="151">ut volucris possem praedonis in ipsius ora</l>
    <l n="152">ire ratemque supra claroque reposcere cantu</l>
    <l n="153">quam genui. Albano fuit haec promissa tyranno,</l>
    <l n="154">non tibi; nil tecum miseri pepigere parentes,</l>
    <l n="155">Aesonide, non hoc Pelias evadere furto                    </l>
    <l n="156">te iubet aut ullas Colchis abducere natas:</l>
    <l n="157">vellus habe et nostris siquid super accipe templis!</l>
    <l n="158">sed quid ego quemquam immeritis incuso querellis?</l>
    <l n="159">ipsa fugit tantoque (nefas) ipsa ardet amore.</l>
    <l n="160">hoc erat, infelix, redeunt nam singula menti,                    </l>
    <l n="161">ex quo [to] Thessalici subierunt ~nam singula~</l>
    <l n="162">quod nullae te, nata, dapes, non ulla iuvabant</l>
    <l n="163">tempora. non ullus tibi tum color aegraque verba</l>
    <l n="164">errantesque genae atque alieno gaudia vultu</l>
    <l n="165">semper erant. cur tanta mihi non prodita pestis,                     </l>
    <l n="166">ut gener Aesonides nostra consideret aula</l>
    <l n="167">nec talem paterere fugam, commune fuisset</l>
    <l n="168">aut certe nunc omne nefas iremus et ambae</l>
    <l n="169">in quascumque vias? pariter petiisse iuvaret</l>
    <l n="170">Thessaliam et saevi, quaecumque est, hospitis urbem.'                    </l>
    <l n="171">sic genetrix similique implet soror omnia questu</l>
    <l n="172">exululans, famulae pariter clamore supremo</l>
    <l n="173">in vacuos dant verba notos dominamque reclamant</l>
    <l n="174">nomine; te venti procul et tua fata ferebant.</l>
    <l n="175">Inde diem noctemque volant. redeuntibus aura                    </l>
    <l n="176">gratior et notae Minyis transcurrere terrae,</l>
    <l n="177">cum subito Erginus puppi sic fatur ab alta:</l>
    <l n="178">'vos,' ait 'Aesonide, contenti vellere capto</l>
    <l n="179">nec via quae superet nec quae fortuna videtis.</l>
    <l n="180">crastina namque dies trucis ad confinia Ponti                    </l>
    <l n="181">Cyaneasque vocat meminique, o Tiphy, tuorum</l>
    <l n="182">saxa per illa, pater, memini, venerande, laborum.</l>
    <l n="183">mutandum, o socii, nobis iter: altera ponti</l>
    <l n="184">eluctanda via et cursu quem fabor eundum est.</l>
    <l n="185">haud procul hinc ingens Scythici ruit exitus Histri,                    </l>
    <l n="186">fundere non uno tantum quem flumina cornu</l>
    <l n="187">accipimus. septem exit aquis, septem ostia pandit.</l>
    <l n="188">illius adversi nunc ora petamus et undam</l>
    <l n="189">quae latus in laevum Ponti cadit, inde sequemur</l>
    <l n="190">ipsius amnis iter donec nos flumine certo                    </l>
    <l n="191">perferat inque aliud reddat mare. sint age tanti,</l>
    <l n="192">Aesonide, quaecumque morae quam saeva subire</l>
    <l n="193">saxa iterum, quam Cyaneos perrumpere montes.</l>
    <l n="194">sat mihi, non totis Argo redit ecce corymbis.'</l>
    <l n="195">haec ait ignarus fixas iam numine rupes                     </l>
    <l n="196">stare neque adversis ultra concurrere saxis.</l>
    <l n="197">reddidit Aesonides: 'et te, fidissime rector,</l>
    <l n="198">haud vani tetigere metus nec me ire recuso</l>
    <l n="199">longius et cunctis redeuntem ostendere terris.'</l>
    <l n="200">protinus inde alios flectunt regesque locosque                    </l>
    <l n="201">adsuetumque petunt plaustris migrantibus aequor.</l>
    <l n="202">Puppe procul summa vigilis post terga magistri</l>
    <l n="203">haeserat auratae genibus Medea Minervae</l>
    <l n="204">atque ibi deiecta residens in lumina palla</l>
    <l n="205">flebat adhuc, quamquam Haemoniis cum regibus iret                    </l>
    <l n="206">sola tamen nec coniugii secura futuri.</l>
    <l n="207">illam Sarmatici miserantur litora ponti,</l>
    <l n="208">illa Thoanteae transit defleta Dianae,</l>
    <l n="209">nulla palus, nullus Scythiae non maeret euntem</l>
    <l n="210">amnis. Hyperboreas movit conspecta pruinas                    </l>
    <l n="211">tot modo regna tenens; ipsi quoque murmura ponunt</l>
    <l n="212">iam Minyae, iam ferre volunt. vix adlevat ora</l>
    <l n="213">ad seras siquando dapes, quas carus Iason</l>
    <l n="214">ipse dabat, iam nubiferam transire Carambin</l>
    <l n="215">significans, iam regna Lyci, totiensque gementem                    </l>
    <l n="216">fallit ad Haemonios hortatus surgere montes.</l>
    <l n="217">Insula Sarmaticae Peuce stat nomine nymphae</l>
    <l n="218">torvus ubi et ripa semper metuendus utraque</l>
    <l n="219">in freta per saevos Hister descendit alumnos.</l>
    <l n="220">solvere in hoc tandem resides dux litore curas                    </l>
    <l n="221">ac primum socios ausus sua pacta docere</l>
    <l n="222">promissamque fidem thalami foedusque iugale.</l>
    <l n="223">ultro omnes laeti instigant meritamque fatentur,</l>
    <l n="224">ipse autem invitae iam Pallados erigit aras</l>
    <l n="225">incipit Idaliae numen nec spernere divae                    </l>
    <l n="226">praecipueque sui siquando in tempore pulcher</l>
    <l n="227">coniugii Minyas numquam magis eminet inter,</l>
    <l n="228">qualis sanguineo victor Gradivus ab Hebro</l>
    <l n="229">Idalium furto subit aut dilecta Cythera</l>
    <l n="230">seu cum caelestes Alcidae invisere mensas                    </l>
    <l n="231">iam vacat et fessum Iunonia sustinet Hebe.</l>
    <l n="232">adsunt unanimes Venus hortatorque Cupido;</l>
    <l n="233">suscitat adfixam maestis Aeetida curis,</l>
    <l n="234">ipsa suas illi croceo subtegmine vestes</l>
    <l n="235">induit, ipsa suam duplicem Cytherea coronam                    </l>
    <l n="236">donat et arsuras alia cum virgine gemmas.</l>
    <l n="237">tum novus implevit vultus honor ac sua flavis</l>
    <l n="238">reddita cura comis graditurque oblita malorum.</l>
    <l n="239">sic ubi Mygdonios planctus sacer abluit Almo</l>
    <l n="240">laetaque iam Cybele festaeque per oppida taedae,                    </l>
    <l n="241">quis modo tam saevos adytis fluxisse cruores</l>
    <l n="242">cogitet aut ipsi qui iam meminere ministri?</l>
    <l n="243">inde ubi sacrificas cum coniuge venit ad aras</l>
    <l n="244">Aesonides unaque adeunt pariterque precari</l>
    <l n="245">incipiunt, ignem Pollux undamque iugalem                    </l>
    <l n="246">praetulit et dextrum pariter vertuntur in orbem.</l>
    <l n="247">sed neque se pingues tum candida flamma per auras</l>
    <l n="248">explicuit nec tura videt concordia Mopsus</l>
    <l n="249">promissam nec stare fidem, breve tempus amorum.</l>
    <l n="250">odit utrumque simul, simul et miseratur utrumque                    </l>
    <l n="251">et tibi tum nullos optavit, barbara, natos.</l>
    <l n="252">mox epulas et sacra parant. silvestria laetis</l>
    <l n="253">praemia venatu facili quaesita supersunt;</l>
    <l n="254">pars veribus, pars undanti despumat aeno.</l>
    <l n="255">gramineis ast inde toris discumbitur, olim                    </l>
    <l n="256">Hister anhelantem Peucen quo presserat antro.</l>
    <l n="257">ipsi inter medios rosea radiante iuventa</l>
    <l n="258">altius inque sui sternuntur velleris auro.</l>
    <l n="259">Quis novus inceptos timor impediit hymenaeos</l>
    <l n="260">turbavitque toros et sacra calentia rupit?                    </l>
    <l n="261">Absyrtus subita praeceps cum classe parentis</l>
    <l n="262">advehitur profugis infestam lampada Grais</l>
    <l n="263">concutiens diramque premens clamore sororem</l>
    <l n="264">atque 'hanc, o siquis vobis dolor iraque, Colchi,</l>
    <l n="265">accelerate viam, neque enim fugit aequore raptor                    </l>
    <l n="266">Iuppiter aut falsi sequimur vestigia tauri.</l>
    <l n="267">puppe (nefas) una praedo Phrixea reportat</l>
    <l n="268">vellera, qua libuit remeat cum virgine; nobis,</l>
    <l n="269">o pudor, et muros et stantia tecta reliquit.</l>
    <l n="270">quid mihi deinde satis? nec quaero vellera nec te                    </l>
    <l n="271">accipio, germana, datam nec foederis ulla</l>
    <l n="272">spes erit aut irae quisquam modus. inde reverti</l>
    <l n="273">patris ad ora mei tam parvo in tempore fas sit?</l>
    <l n="274">quinquaginta animae me scilicet unaque mersa</l>
    <l n="275">sufficiet placare ratis? te, Graecia fallax,                    </l>
    <l n="276">persequor atque tuis hunc quasso moenibus ignem.</l>
    <l n="277">nec tibi digna, soror, desum ad conubia frater</l>
    <l n="278">primus et ecce fero quatioque hanc lampada vestro</l>
    <l n="279">coniugio, primus celebro dotalia sacra,</l>
    <l n="280">qui potui: patriae veniam da, quaeso, senectae.                    </l>
    <l n="281">quin omnes alii pariter populique patresque</l>
    <l n="282">mecum adsunt. magni virgo ne regia Solis</l>
    <l n="283">Haemonii thalamos adeas despecta mariti</l>
    <l n="284">tot decuit coiisse rates, tot fulgere taedas.'</l>
    <l n="285">Dixerat atque orans iterum ventosque virosque                    </l>
    <l n="286a">perque ratis supplex et remigis . . . . . . . .                    </l>
    <l n="286b">. . . . . . . . . . . . . . . . . . vexilla magistris.                    </l>
    <l n="287">illi autem intorquent truncis frondentibus undam</l>
    <l n="288">quaeque die fuerat raptim formata sub uno</l>
    <l n="289">et tantum deiecta suis a montibus arbor--</l>
    <l n="290">quid dolor et veterum potuit non ira virorum?--                    </l>
    <l n="291">haud longis iam distat aquis sequiturque volantem</l>
    <l n="292">barbara Palladiam puppem ratis, ostia donec</l>
    <l n="293">Danuvii viridemque vident ante ostia Peucen</l>
    <l n="294">ultimaque agnoscunt Argoi cornua mali.</l>
    <l n="295">tum vero clamorem omnes inimicaque tollunt                    </l>
    <l n="296">gaudia, tum gravior remis fragor, ut procul Argo</l>
    <l n="297">visa viris, unamque petunt rostra omnia puppem.</l>
    <l n="298">princeps navalem nodosi roboris uncum</l>
    <l n="299">arripit et longa Styrus prospectat ab unda</l>
    <l n="300">coniugio atque iterum sponsae flammatus amore.                    </l>
    <l n="301">iamque alii clipeos et tela trabalia dextris</l>
    <l n="302">expediunt, armant alii picis unguine flammas.</l>
    <l n="303">impatiens tremit hasta morae nec longius inter</l>
    <l n="304">quam quod tela vetet superest mare. vocibus urgent</l>
    <l n="305">interea et pedibus pulsant tabulata frementes.                    </l>
    <l n="306">Cum subitas videre rates vibrataque flammis</l>
    <l n="307">aequora non una Minyae formidine surgunt,</l>
    <l n="308">primus et in puppem deserta virgine ductor</l>
    <l n="309">prosilit et summa galeam rapit altus ab hasta,</l>
    <l n="310">ense simul clipeoque micat nec cetera pubes                    </l>
    <l n="311">segnius arreptis in litore constitit armis.</l>
    <l n="312">at tibi quae scelerum facies, Medea, tuorum</l>
    <l n="313">quisve pudor Colchos iterum fratremque videnti</l>
    <l n="314">quicquid et abscisum vasto iam tuta profundo</l>
    <l n="315">credideras! ergo infausto sese occulit antro                    </l>
    <l n="316">non aliud quam certa mori seu carus Iason</l>
    <l n="317">seu frater Graia victus cecidisset ab hasta.</l>
    <l n="318">Haud ita sed summo segnis sedet aethere Iuno</l>
    <l n="319">aut sinit extrema Minyas decernere pugna</l>
    <l n="320">nec numero quoniam Colchis nec puppibus aequos.                    </l>
    <l n="321">ergo ubi diva rates hostemque accedere cernit,</l>
    <l n="322">ipsa subit terras tempestatumque refringit</l>
    <l n="323">ventorumque domos. volucrum gens turbida fratrum</l>
    <l n="324">erumpit, classem dextra Saturnia monstrat.</l>
    <l n="325">videre inque unum pariter mare protinus omnes                    </l>
    <l n="326">infesto clamore ruunt inimicaque Colchis</l>
    <l n="327">aequora et adversos statuunt a litore fluctus.</l>
    <l n="328">Tollitur atque infra Minyas Argoaque vela</l>
    <l n="329">Styrus habet, vasto rursus desidit hiatu</l>
    <l n="330">abruptus revolutus aqua. iamque omnis in astra                    </l>
    <l n="331">itque reditque ratis lapsoque reciproca fluctu</l>
    <l n="332">descendit. vorat hos vertex, hos agmine toto</l>
    <l n="333">gurges agit, simul in vultus micat undique terror;</l>
    <l n="334">crebra ruina poli caelestia limina laxat.</l>
    <l n="335">non tamen ardentis Styri violentia cedit,                    </l>
    <l n="336">hortatur socios media inter proelia divum:</l>
    <l n="337">'transferet ergo meas in quae volet oppida dotes</l>
    <l n="338">Colchis et Haemonius nobis succedet adulter</l>
    <l n="339">nec mihi tot magnos inter regesque procosque</l>
    <l n="340">profuerit prona haud dubii sententia patris?                    </l>
    <l n="341">an virtus praelata viri est et fortior ille</l>
    <l n="342">quem sequitur? iungam igniferos sine carmine tauros</l>
    <l n="343">saevaque Echionii ferro sata persequar hydri.</l>
    <l n="344">hoc adeo interea specta de litore pugnas</l>
    <l n="345">amborum: victoris eris. iam digna videbis                    </l>
    <l n="346">proelia iamque illud carum caput ire cruenta</l>
    <l n="347">sub freta, semiviri nec murra corpus Achivi</l>
    <l n="348">sed pice, sed flammis et olentes sulphure crines.</l>
    <l n="349">vos modo vel solum hoc, fluctus, expellite corpus:</l>
    <l n="350">non te, Aeeta pater, generi aut, Sol magne, pudebit.                    </l>
    <l n="351">fallor, an hos nobis magico nunc carmine ventos</l>
    <l n="352">ipsa movet diraque levat maria ardua lingua</l>
    <l n="353">atque iterum Aesonides, iterum defenditur arte</l>
    <l n="354">qua solet? haud illi cantus et futile murmur</l>
    <l n="355">proderit. ite, rates, et frangite virginis undam!'                    </l>
    <l n="356">dixit et intortis socio cum milite remis</l>
    <l n="357">prosilit. at fluctu puppis labefacta reverso</l>
    <l n="358">solvitur effunditque viros ipsumque minantem</l>
    <l n="359">tunc quoque et elata quaerentem litora dextra.</l>
    <l n="360">ibat et arma ferens et strictum naufragus ensem                    </l>
    <l n="361">incipit et remos et quaerere transtra solutae</l>
    <l n="362">sparsa ratis maestasque altis intendere voces</l>
    <l n="363">puppibus. ast inter tantos succurrere fluctus</l>
    <l n="364">nulla potest aut ille sequi quotiensque propinquat</l>
    <l n="365">tunc alius rursus dirimit mare. iam tamen errat                    </l>
    <l n="366">iamque abiit fundoque iterum violentus ab imo</l>
    <l n="367">erigitur, sed fluctus adest magnoque sub altis</l>
    <l n="368">turbine figit aquis et tandem virgine cessit.</l>
    <l n="369">Absyrtus visu maeret defixus acerbo:</l>
    <l n="370">heu quid agat? qua vi portus et prima capessat                    </l>
    <l n="371">ostia, qua possit Minyas invadere clausos,</l>
    <l n="372">quos videt agnoscitque fremens? maria obvia contra</l>
    <l n="373">saevaque pugnat hiems totusque in vertice pontus.</l>
    <l n="374">abscessit tandem vanaque recedit ab ira</l>
    <l n="375">et tanta de clade ratis. latus inde sinistrum                    </l>
    <l n="376">adversamque procul Peuces defertur in oram</l>
    <l n="377">cum sociis, gemino nam scinditur insula flexu</l>
    <l n="378">Danuvii. hac dudum Minyas Pagasaeaque puppis</l>
    <l n="379">in statione manent, illinc Aeetius heros</l>
    <l n="380">obsidet adversa tentoria Thessala classe                    </l>
    <l n="381">impatiens pugnaeque datur non ulla potestas.</l>
    <l n="382">noctes atque dies vastis mare fluctibus inter</l>
    <l n="383">perfurit, expediant donec Iunonia sese</l>
    <l n="384">consilia atque aliquem bello ferat anxia finem.</l>
    <l n="385">At Minyae tanti reputantes ultima belli                    </l>
    <l n="386">urgent et precibus cuncti fremituque fatigant</l>
    <l n="387">Aesoniden: quid se externa pro virgine clausos</l>
    <l n="388">obiciat quidve illa pati discrimina cogat?</l>
    <l n="389">respiceret pluresque animas maioraque fata</l>
    <l n="390">tot comitum, qui non furiis nec amore nefando                    </l>
    <l n="391">per freta, sed sola sese virtute sequantur.</l>
    <l n="392">an vero ut thalamis raptisque indulgeat unus</l>
    <l n="393">coniugiis? id tempus enim. sat vellera Grais</l>
    <l n="394">et posse oblata componere virgine bellum.</l>
    <l n="395">quemque suas sinat ire domos nec Marte cruento                    </l>
    <l n="396">Europam atque Asiam prima haec committat Erinys.</l>
    <l n="397">namque datum hoc fatis trepidus supplexque canebat</l>
    <l n="398">Mopsus, ut in seros irent magis ista nepotes</l>
    <l n="399">atque alius lueret tam dira incendia raptor.</l>
    <l n="400">Ille trahens gemitum tantis ac vocibus impar                    </l>
    <l n="401">quamquam iura deum et sacri sibi conscia pacti</l>
    <l n="402">religio dulcisque movent primordia taedae,</l>
    <l n="403">cunctatur mortemque cupit sociamque pericli</l>
    <l n="404">cogitat. haud ultra sociis obsistere pergit.</l>
    <l n="405">haec ubi fixa viris, tempus fluctusque quietos                    </l>
    <l n="406">exspectant. ipsam interea quid restet amantem</l>
    <l n="407">ignorare sinunt decretaque tristia servant.</l>
    <l n="408">Sed miser ut vanos, veros ita saepe timores</l>
    <l n="409">versat amor fallique sinit nec virginis annos.</l>
    <l n="410">ac prior ipsa dolos et quamlibet intima sensit                    </l>
    <l n="411">non fidi iam signa viri nimiumque silentes</l>
    <l n="412">una omnes. haud illa sui tamen immemor umquam</l>
    <l n="413">nec subitis turbata minis prior occupat unum</l>
    <l n="414">Aesoniden longeque trahit, mox talibus infit:</l>
    <l n="415">'me quoque, vir, tecum Minyae, fortissima pubes,                    </l>
    <l n="416">nocte dieque movent? liceat cognoscere tandem,</l>
    <l n="417">si modo Peliacae non sum captiva carinae</l>
    <l n="418">nec dominos decepta sequor consultaque vestra</l>
    <l n="419">fas audire mihi. merear, fidissime coniunx,</l>
    <l n="420">nil equidem, miserere tamen promissaque serva                    </l>
    <l n="421">usque ad Thessalicos saltem conubia portus</l>
    <l n="422">inque tua me sperne domo. scis te mihi certe,</l>
    <l n="423">non socios iurasse tuos. hi reddere forsan</l>
    <l n="424">fas habeant, tibi non eadem permissa potestas</l>
    <l n="425">teque simul mecum ipsa traham: non sola reposcor                    </l>
    <l n="426">virgo nocens atque hac pariter rate fugimus omnes.</l>
    <l n="427">an fratris te bella mei patriaeque biremes</l>
    <l n="428">terrificant magnoque impar urgeris ab hoste?</l>
    <l n="429">finge rates alias et adhuc maiora coire</l>
    <l n="430">agmina: nulla fides, nullis ego digna periclis,                     </l>
    <l n="431">non merui mortemque tuam comitemque tuorum?</l>
    <l n="432">vellem equidem nostri tetigissent litora patris</l>
    <l n="433">te sine duxque illis alius quicumque fuisset.</l>
    <l n="434">nunc remeant meque ecce (nefas) et reddere possunt</l>
    <l n="435">nec spes ulla super. quin tu mea respice saltem                    </l>
    <l n="436">consilia et nimio comitum ne cede timori.</l>
    <l n="437">credidit ardentes quis te tunc iungere tauros</l>
    <l n="438">posse, quis ad saevi venturum templa draconis?</l>
    <l n="439">o utinam ergo meus pro te non omnia posset</l>
    <l n="440">atque aliquid dubitaret amor. quin nunc quoque quaero                    </l>
    <l n="460">quid iubeas. heu, dure, siles? magnumque minatur                    </l>
    <l n="441">nescioquid tuus iste pudor. mene, optime quondam                    </l>
    <l n="442">Aesonide, me ferre preces et supplicis ora</l>
    <l n="443">fas erat--haud hoc nunc genitor putat--aut dare poenas</l>
    <l n="444">iam sceleris dominumque pati?' sic fata parantem</l>
    <l n="445">reddere dicta virum furiata mente refugit                    </l>
    <l n="446">vociferans. qualem Ogygias cum tollit in arces</l>
    <l n="447">Bacchus et Aoniis inlidit Thyiada truncis,</l>
    <l n="448">talis erat talemque iugis se virgo ferebat</l>
    <l n="449">cuncta pavens; fugit infestos vibrantibus hastis</l>
    <l n="450">terrigenas, fugit ardentes exterrita tauros.                    </l>
    <l n="451">si Pagasas vel Peliacas hinc denique nubes</l>
    <l n="452">cerneret et tenui Tempe lucentia fumo,</l>
    <l n="453">hoc visu contenta mori. tunc tota querellis</l>
    <l n="454">egeritur questuque dies eademque sub astris</l>
    <l n="455">sola movet, maestis veluti nox illa sonaret                     </l>
    <l n="456">plena lupis quaterentque truces ieiuna leones</l>
    <l n="457">ora vel orbatae traherent suspiria vaccae.</l>
    <l n="458">procedit non gentis honos, non gloria magni</l>
    <l n="459">Solis avi, non barbaricae decor ille iuventae,</l>
    <l n="461">qualis erat cum Chaonio radiantia trunco                    </l>
    <l n="462">vellera vexit ovans interque ingentia Graium</l>
    <l n="463">nomina Palladia virgo stet altera prora.</l>
    <l n="463a">Maestus at ille minis et mota Colchidos ira                    </l>
    <l n="464">haeret et hinc praesens pudor, hinc decreta suorum</l>
    <l n="465">dura premunt. utcumque tamen mulcere gementem</l>
    <l n="466">temptat et ipse gemens et ~tempera~ dictis:</l>
    <l n="467">'mene aliquid meruisse putas, me talia velle?</l>
  </div>
</text>
