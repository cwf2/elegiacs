<?xml version="1.0" encoding="UTF-8" ?>
<text>
	<div type="book" n="1">
		<div type="poem" n="2">
			<l n="1">Qui tecum cupis esse meos ubicumque libellos </l>
			<l n="2">Et comites longae quaeris habere viae, </l>
			<l n="3">Hos eme, quos artat brevibus membrana tabellis: </l>
			<l n="4">Scrinia da magnis, me manus una capit. </l>
			<l n="5">Ne tamen ignores ubi sim venalis, et erres </l>
			<l n="6">Urbe vagus tota, me duce certus eris: </l>
			<l n="7">Libertum docti Lucensis quaere Secundum </l>
			<l n="8">Limina post Pacis Palladiumque forum. </l>
		</div>
		<div type="poem" n="3">
			<l n="1">Argiletanas mavis habitare tabernas, </l>
			<l n="2">Cum tibi, parve liber, scrinia nostra vacent. </l>
			<l n="3">Nescis, heu, nescis dominae fastidia Romae: </l>
			<l n="4">Crede mihi, nimium Martia turba sapit. </l>
			<l n="5">Maiores nusquam rhonchi: iuvenesque senesque </l>
			<l n="6">Et pueri nasum rhinocerotis habent. </l>
			<l n="7">Audieris cum grande sophos, dum basia iactas, </l>
			<l n="8">Ibis ab excusso missus in astra sago. </l>
			<l n="9">Sed tu ne totiens domini patiare lituras </l>
			<l n="10">Neve notet lusus tristis harundo tuos, </l>
			<l n="11">Aetherias, lascive, cupis volitare per auras: </l>
			<l n="12">I, fuge; sed poteras tutior esse domi. </l>
		</div>
		<div type="poem" n="4">
			<l n="1">Contigeris nostros, Caesar, si forte libellos, </l>
			<l n="2">Terrarum dominum pone supercilium. </l>
			<l n="3">Consuevere iocos vestri quoque ferre triumphi, </l>
			<l n="4">Materiam dictis nec pudet esse ducem. </l>
			<l n="5">Qua Thymelen spectas derisoremque Latinum, </l>
			<l n="6">Illa fronte precor carmina nostra legas. </l>
			<l n="7">Innocuos censura potest permittere lusus: </l>
			<l n="8">Lasciva est nobis pagina, vita proba.  </l>
		</div>
		<div type="poem" n="5">
			<l n="1">Do tibi naumachiam, tu das epigrammata nobis: </l>
			<l n="2">Vis, puto, cum libro, Marce, natare tuo. </l>
		</div>
		<div type="poem" n="6">
			<l n="1">Aetherias aquila puerum portante per auras </l>
			<l n="2">Inlaesum timidis unguibus haesit onus: </l>
			<l n="3">Nunc sua Caesareos exorat praeda leones, </l>
			<l n="4">Tutus et ingenti ludit in ore lepus. </l>
			<l n="5">Quae maiora putas miracula? summus utrisque </l>
			<l n="6">Auctor adest: haec sunt Caesaris, illa Iovis. </l>
		</div>
		<div type="poem" n="8">
			<l n="1">Quod magni Thraseae consummatique Catonis </l>
			<l n="2">Dogmata sic sequeris, salvos ut esse velis, </l>
			<l n="3">Pectore nec nudo strictos incurris in ensis, </l>
			<l n="4">Quod fecisse velim te, Deciane, facis. </l>
			<l n="5">Nolo virum facili redimit qui sanguine famam, </l>
			<l n="6">Hunc volo, laudari qui sine morte potest. </l>
		</div>
		<div type="poem" n="9">
			<l n="1">Bellus homo et magnus vis idem, Cotta, videri: </l>
			<l n="2">Sed qui bellus homo est, Cotta, pusillus homo est. </l>
		</div>
		<div type="poem" n="11">
			<l n="1">Cum data sint equiti bis quina nomismata, quare </l>
			<l n="2">Bis decies solus, Sextiliane, bibis? </l>
			<l n="3">Iam defecisset portantis calda ministros, </l>
			<l n="4">Si non potares, Sextiliane, merum. </l>
		</div>
		<div type="poem" n="12">
			<l n="1">Itur ad Herculeas gelidi qua Tiburis arces </l>
			<l n="2">Canaque sulphureis Albula fumat aquis, </l>
			<l n="3">Rura nemusque sacrum dilectaque iugera Musis </l>
			<l n="4">Signat vicina quartus ab urbe lapis. </l>
			<l n="5">Hic rudis aestivas praestabat porticus umbras, </l>
			<l n="6">Heu quam paene novum porticus ausa nefas! </l>
			<l n="7">Nam subito conlapsa ruit, cum mole sub illa </l>
			<l n="8">Gestatus biiugis Regulus esset equis. </l>
			<l n="9">Nimirum timuit nostras Fortuna querellas, </l>
			<l n="10">Quae par tam magnae non erat invidiae. </l>
			<l n="11">Nunc et damna iuvant; sunt ipsa pericula tanti: </l>
			<l n="12">Stantia non poterant tecta probare deos. </l>
		</div>
		<div type="poem" n="13">
			<l n="1">Casta suo gladium cum traderet Arria Paeto, </l>
			<l n="2">Quem de visceribus strinxerat ipsa suis, </l>
			<l n="3">'Si qua fides, vulnus quod feci non dolet,' inquit, </l>
			<l n="4">'Sed tu quod facies, hoc mihi, Paete, dolet.' </l>
		</div>
		<div type="poem" n="14">
			<l n="1">Delicias, Caesar, lususque iocosque leonum </l>
			<l n="2">Vidimus - hoc etiam praestat harena tibi -  </l>
			<l n="3">Cum prensus blando totiens a dente rediret </l>
			<l n="4">Et per aperta vagus curreret ora lepus. </l>
			<l n="5">Unde potest avidus captae leo parcere praedae? </l>
			<l n="6">Sed tamen esse tuus dicitur: ergo potest. </l>
		</div>
		<div type="poem" n="15">
			<l n="1">O mihi post nullos, Iuli, memorande sodales, </l>
			<l n="2">Si quid longa fides canaque iura valent,  </l>
			<l n="3">Bis iam paene tibi consul tricensimus instat, </l>
			<l n="4">Et numerat paucos vix tua vita dies. </l>
			<l n="5">Non bene distuleris videas quae posse negari, </l>
			<l n="6">Et solum hoc ducas, quod fuit, esse tuum. </l>
			<l n="7">Expectant curaeque catenatique labores, </l>
			<l n="8">Gaudia non remanent, sed fugitiva volant. </l>
			<l n="9">Haec utraque manu conplexuque adsere toto: </l>
			<l n="10">Saepe fluunt imo sic quoque lapsa sinu. </l>
			<l n="11">Non est, crede mihi, sapientis dicere 'Vivam': </l>
			<l n="12">Sera nimis vita est crastina: vive hodie. </l>
		</div>
		<div type="poem" n="16">
			<l n="1">Sunt bona, sunt quaedam mediocria, sunt mala plura </l>
			<l n="2">Quae legis hic: aliter non fit, Avite, liber. </l>
		</div>
		<div type="poem" n="18">
			<l n="1">Quid te, Tucca, iuvat vetulo miscere Falerno </l>
			<l n="2">In Vaticanis condita musta cadis? </l>
			<l n="3">Quid tantum fecere boni tibi pessima vina? </l>
			<l n="4">Aut quid fecerunt optima vina mali? </l>
			<l n="5">De nobis facile est, scelus est iugulare Falernum </l>
			<l n="6">Et dare Campano toxica saeva mero. </l>
			<l n="7">Convivae meruere tui fortasse perire: </l>
			<l n="8">Amphora non meruit tam pretiosa mori. </l>
		</div>
		<div type="poem" n="19">
			<l n="1">Si memini, fuerant tibi quattuor, Aelia, dentes: </l>
			<l n="2">Expulit una duos tussis et una duos. </l>
			<l n="3">Iam secura potes totis tussire diebus: </l>
			<l n="4">Nil istic quod agat tertia tussis habet. </l>
		</div>
		<div type="poem" n="20">
			<l n="1">Dic mihi, quis furor est? turba spectante vocata </l>
			<l n="2">Solus boletos, Caeciliane, voras.  </l>
			<l n="3">Quid dignum tanto tibi ventre gulaque precabor? </l>
			<l n="4">Boletum qualem Claudius edit, edas. </l>
		</div>
		<div type="poem" n="21">
			<l n="1">Cum peteret regem, decepta satellite dextra </l>
			<l n="2">Ingessit sacris se peritura focis. </l>
			<l n="3">Sed tam saeva pius miracula non tulit hostis </l>
			<l n="4">Et raptum flammis iussit abire virum: </l>
			<l n="5">Urere quam potuit contempto Mucius igne, </l>
			<l n="6">Hanc spectare manum Porsena non potuit. </l>
			<l n="7">Maior deceptae fama est et gloria dextrae: </l>
			<l n="8">Si non errasset, fecerat illa minus. </l>
		</div>
		<div type="poem" n="22">
			<l n="1">Quid nunc saeva fugis placidi lepus ora leonis? </l>
			<l n="2">Frangere tam parvas non didicere feras. </l>
			<l n="3">Servantur magnis isti cervicibus ungues </l>
			<l n="4">Nec gaudet tenui sanguine tanta sitis. </l>
			<l n="5">Praeda canum lepus est, vastos non implet hiatus </l>
			<l n="6">Non timeat Dacus Caesaris arma puer. </l>
		</div>
		<div type="poem" n="23">
			<l n="1">Invitas nullum nisi cum quo, Cotta, lavaris </l>
			<l n="2">Et dant convivam balnea sola tibi. </l>
			<l n="3">Mirabar, quare numquam me, Cotta, vocasses: </l>
			<l n="4">Iam scio, me nudum displicuisse tibi. </l>
		</div>
		<div type="poem" n="24">
			<l n="1">Aspicis incomptis illum, Deciane, capillis, </l>
			<l n="2">Cuius et ipse times triste supercilium, </l>
			<l n="3">Qui loquitur Curios adsertoresque Camillos? </l>
			<l n="4">Nolito fronti credere: nupsit heri. </l>
		</div>
		<div type="poem" n="25">
			<l n="1">Ede tuos tandem populo, Faustine, libellos </l>
			<l n="2">Et cultum docto pectore profer opus, </l>
			<l n="3">Quod nec Cecropiae damnent Pandionis arces </l>
			<l n="4">Nec sileant nostri praetereantque senes.  </l>
			<l n="5">Ante fores stantem dubitas admittere Famam </l>
			<l n="6">Teque piget curae praemia ferre tuae? </l>
			<l n="7">Post te victurae per te quoque vivere chartae </l>
			<l n="8">Incipiant: cineri gloria sera venit. </l>
		</div>
		<div type="poem" n="26">
			<l n="1">Sextiliane, bibis quantum subsellia quinque </l>
			<l n="2">Solus: aqua totiens ebrius esse potes; </l>
			<l n="3">Nec consessorum vicina nomismata tantum, </l>
			<l n="4">Aera sed a cuneis ulteriora petis. </l>
			<l n="5">Non haec Paelignis agitur vindemia prelis </l>
			<l n="6">Uva nec in Tuscis nascitur ista iugis, </l>
			<l n="7">Testa sed antiqui felix siccatur Opimi, </l>
			<l n="8">Egerit et nigros Massica cella cados. </l>
			<l n="9">A copone tibi faex Laletana petatur, </l>
			<l n="10">Si plus quam decies, Sextiliane, bibis. </l>
		</div>
		<div type="poem" n="28">
			<l n="1">Hesterno fetere mero qui credit Acerram, </l>
			<l n="2">Fallitur: in lucem semper Acerra bibit. </l>
		</div>
		<div type="poem" n="29">
			<l n="1">Fama refert nostros te, Fidentine, libellos </l>
			<l n="2">Non aliter populo quam recitare tuos. </l>
			<l n="3">Si mea vis dici, gratis tibi carmina mittam: </l>
			<l n="4">Si dici tua vis, hoc eme, ne mea sint. </l>
		</div>
		<div type="poem" n="30">
			<l n="1">Chirurgus fuerat, nunc est vispillo Diaulus. </l>
			<l n="2">Coepit quo poterat clinicus esse modo.  </l>
		</div>
		<div type="poem" n="31">
			<l n="1">Hos tibi, Phoebe, vovet totos a vertice crines </l>
			<l n="2">Encolpos, domini centurionis amor, </l>
			<l n="3">Grata Pudens meriti tulerit cum praemia pili. </l>
			<l n="4">Quam primum longas, Phoebe, recide comas, </l>
			<l n="5">Dum nulla teneri sordent lanugine voltus </l>
			<l n="6">Dumque decent fusae lactea colla iubae; </l>
			<l n="7">Utque tuis longum dominusque puerque fruantur </l>
			<l n="8">Muneribus, tonsum fac cito, sero virum. </l>
		</div>
		<div type="poem" n="32">
			<l n="1">Non amo te, Sabidi, nec possum dicere quare: </l>
			<l n="2">Hoc tantum possum dicere, non amo te. </l>
		</div>
		<div type="poem" n="33">
			<l n="1">Amissum non flet cum sola est Gellia patrem, </l>
			<l n="2">Si quis adest, iussae prosiliunt lacrimae. </l>
			<l n="3">Non luget quisquis laudari, Gellia, quaerit, </l>
			<l n="4">Ille dolet vere, qui sine teste dolet. </l>
		</div>
		<div type="poem" n="34">
			<l n="1">Incustoditis et apertis, Lesbia, semper </l>
			<l n="2">Liminibus peccas nec tua furta tegis, </l>
			<l n="3">Et plus spectator quam te delectat adulter </l>
			<l n="4">Nec sunt grata tibi gaudia si qua latent. </l>
			<l n="5">At meretrix abigit testem veloque seraque </l>
			<l n="6">Raraque Submemmi fornice rima patet. </l>
			<l n="7">A Chione saltem vel ab Iade disce pudorem: </l>
			<l n="8">Abscondunt spurcas et monumenta lupas. </l>
			<l n="9">Numquid dura tibi nimium censura videtur? </l>
			<l n="10">Deprendi veto te, Lesbia, non futui. </l>
		</div>
		<div type="poem" n="36">
			<l n="1">Si, Lucane, tibi vel si tibi, Tulle, darentur </l>
			<l n="2">Qualia Ledaei fata Lacones habent, </l>
			<l n="3">Nobilis haec esset pietatis rixa duobus, </l>
			<l n="4">Quod pro fratre mori vellet uterque prior, </l>
			<l n="5">Diceret infernas et qui prior isset ad umbras: </l>
			<l n="6">'Vive tuo, frater, tempore, vive meo.' </l>
		</div>
		<div type="poem" n="37">
			<l n="1">Ventris onus misero, nec te pudet, excipis auro, </l>
			<l n="2">Basse, bibis vitro: carius ergo cacas. </l>
		</div>
		<div type="poem" n="38">
			<l n="1">Quem recitas meus est, o Fidentine, libellus: </l>
			<l n="2">Sed male cum recitas, incipit esse tuus. </l>
		</div>
		<div type="poem" n="39">
			<l n="1">Si quis erit raros inter numerandus amicos, </l>
			<l n="2">Quales prisca fides famaque novit anus, </l>
			<l n="3">Si quis Cecropiae madidus Latiaeque Minervae </l>
			<l n="4">Artibus et vera simplicitate bonus, </l>
			<l n="5">Si quis erit recti custos, mirator honesti </l>
			<l n="6">Et nihil arcano qui roget ore deos, </l>
			<l n="7">Si quis erit magnae subnixus robore mentis: </l>
			<l n="8">Dispeream, si non hic Decianus erit.  </l>
		</div>
		<div type="poem" n="40">
			<l n="1">Qui ducis vultus et non legis ista libenter, </l>
			<l n="2">Omnibus invideas, livide, nemo tibi. </l>
		</div>
		<div type="poem" n="42">
			<l n="1">Coniugis audisset fatum cum Porcia Bruti </l>
			<l n="2">Et subtracta sibi quaereret arma dolor, </l>
			<l n="3">'Nondum scitis' ait 'mortem non posse negari? </l>
			<l n="4">Credideram, fatis hoc docuisse patrem.' </l>
			<l n="5">Dixit et ardentis avido bibit ore favillas. </l>
			<l n="6">I nunc et ferrum, turba molesta, nega. </l>
		</div>
		<div type="poem" n="43">
			<l n="1">Bis tibi triceni fuimus, Mancine, vocati </l>
			<l n="2">Et positum est nobis nil here praeter aprum,  </l>
			<l n="3">Non quae de tardis servantur vitibus uvae </l>
			<l n="4">Dulcibus aut certant quae melimela favis, </l>
			<l n="5">Non pira quae longa pendent religata genesta </l>
			<l n="6">Aut imitata brevis Punica grana rosas, </l>
			<l n="7">Rustica lactantes nec misit Sassina metas </l>
			<l n="8">Nec de Picenis venit oliva cadis: </l>
			<l n="9">Nudus aper, sed et hic minimus qualisque necari </l>
			<l n="10">A non armato pumilione potest. </l>
			<l n="11">Et nihil inde datum est; tantum spectavimus omnes: </l>
			<l n="12">Ponere aprum nobis sic et harena solet. </l>
			<l n="13">Ponatur tibi nullus aper post talia facta, </l>
			<l n="14">Sed tu ponaris cui Charidemus apro. </l>
		</div>
		<div type="poem" n="44">
			<l n="1">Lascivos leporum cursus lususque leonum </l>
			<l n="2">Quod maior nobis charta minorque gerit </l>
			<l n="3">Et bis idem facimus, nimium si, Stella, videtur </l>
			<l n="4">Hoc tibi, bis leporem tu quoque pone mihi. </l>
		</div>
		<div type="poem" n="45">
			<l n="1">Edita ne brevibus pereat mihi cura libellis, </l>
			<l n="2">Dicatur potius Τὸν δ' ἀπαμειβόμενος. </l>
		</div>
		<div type="poem" n="46">
			<l n="1">Cum dicis 'Propero, fac si facis,' Hedyle, languet </l>
			<l n="2">Protinus et cessat debilitata Venus. </l>
			<l n="3">Expectare iube: velocius ibo retentus. </l>
			<l n="4">Hedyle, si properas, dic mihi, ne properem. </l>
		</div>
		<div type="poem" n="47">
			<l n="1">Nuper erat medicus, nunc est vispillo Diaulus: </l>
			<l n="2">Quod vispillo facit, fecerat et medicus. </l>
		</div>
		<div type="poem" n="48">
			<l n="1">Rictibus his tauros non eripuere magistri, </l>
			<l n="2">Per quos praeda fugax itque reditque lepus; </l>
			<l n="3">Quodque magis mirum, velocior exit ab hoste </l>
			<l n="4">Nec nihil a tanta nobilitate refert.  </l>
			<l n="5">Tutior in sola non est cum currit harena, </l>
			<l n="6">Nec caveae tanta conditur ille fide. </l>
			<l n="7">Si vitare canum morsus, lepus inprobe, quaeris, </l>
			<l n="8">Ad quae confugias ora leonis habes. </l>
		</div>
		<div type="poem" n="50">
			<l n="1">Si tibi Mistyllos cocus, Aemiliane, vocatur, </l>
			<l n="2">Dicatur quare non Taratalla mihi? </l>
		</div>
		<div type="poem" n="51">
			<l n="1">Non facit ad saevos cervix, nisi prima, leones. </l>
			<l n="2">Quid fugis hos dentes, ambitiose lepus? </l>
			<l n="3">Scilicet a magnis ad te descendere tauris </l>
			<l n="4">Et quae non cernunt frangere colla velint. </l>
			<l n="5">Desperanda tibi est ingentis gloria fati: </l>
			<l n="6">Non potes hoc tenuis praeda sub hoste mori. </l>
		</div>
		<div type="poem" n="55">
			<l n="1">Vota tui breviter si vis cognoscere Marci, </l>
			<l n="2">Clarum militiae, Fronto, togaeque decus, </l>
			<l n="3">Hoc petit, esse sui nec magni ruris arator, </l>
			<l n="4">Sordidaque in parvis otia rebus amat. </l>
			<l n="5">Quisquam picta colit Spartani frigora saxi </l>
			<l n="6">Et matutinum portat ineptus Have, </l>
			<l n="7">Cui licet exuviis nemoris rurisque beato </l>
			<l n="8">Ante focum plenas explicuisse plagas </l>
			<l n="9">Et piscem tremula salientem ducere saeta </l>
			<l n="10">Flavaque de rubro promere mella cado? </l>
			<l n="11">Pinguis inaequales onerat cui vilica mensas </l>
			<l n="12">Et sua non emptus praeparat ova cinis? </l>
			<l n="13">Non amet hanc vitam quisquis me non amat, opto, </l>
			<l n="14">Vivat et urbanis albus in officiis. </l>
		</div>
		<div type="poem" n="56">
			<l n="1">Continuis vexata madet vindemia nimbis: </l>
			<l n="2">Non potes, ut cupias, vendere, copo, merum.  </l>
		</div>
		<div type="poem" n="57">
			<l n="1">Qualem, Flacce, velim quaeris nolimve puellam? </l>
			<l n="2">Nolo nimis facilem difficilemque nimis. </l>
			<l n="3">Illud quod medium est atque inter utrumque probamus: </l>
			<l n="4">Nec volo quod cruciat, nec volo quod satiat. </l>
		</div>
		<div type="poem" n="58">
			<l n="1">Milia pro puero centum me mango poposcit: </l>
			<l n="2">Risi ego, sed Phoebus protinus illa dedit. </l>
			<l n="3">Hoc dolet et queritur de me mea mentula secum </l>
			<l n="4">Laudaturque meam Phoebus in invidiam. </l>
			<l n="5">Sed sestertiolum donavit mentula Phoebo </l>
			<l n="6">Bis decies: hoc da tu mihi, pluris emam. </l>
		</div>
		<div type="poem" n="59">
			<l n="1">Dat Baiana mihi quadrantes sportula centum. </l>
			<l n="2">Inter delicias quid facit ista fames? </l>
			<l n="3">Redde Lupi nobis tenebrosaque balnea Grylli: </l>
			<l n="4">Tam male cum cenem, cur bene, Flacce, laver? </l>
		</div>
		<div type="poem" n="60">
			<l n="1">Intres ampla licet torvi lepus ora leonis, </l>
			<l n="2">Esse tamen vacuo se leo dente putat. </l>
			<l n="3">Quod ruet in tergum vel quos procumbet in armos, </l>
			<l n="4">Alta iuvencorum volnera figet ubi? </l>
			<l n="5">Quid frustra nemorum dominum regemque fatigas? </l>
			<l n="6">Non nisi delecta pascitur ille fera. </l>
		</div>
		<div type="poem" n="62">
			<l n="1">Casta nec antiquis cedens Laevina Sabinis </l>
			<l n="2">Et quamvis tetrico tristior ipsa viro </l>
			<l n="3">Dum modo Lucrino, modo se permittit Averno, </l>
			<l n="4">Et dum Baianis saepe fovetur aquis, </l>
			<l n="5">Incidit in flammas: iuvenemque secuta relicto </l>
			<l n="6">Coniuge Penelope venit, abi=t Helene. </l>
		</div>
		<div type="poem" n="63">
			<l n="1">Ut recitem tibi nostra rogas epigrammata. Nolo. </l>
			<l n="2">Non audire, Celer, sed recitare cupis. </l>
		</div>
		<div type="poem" n="65">
			<l n="1">Cum dixi ficus, rides quasi barbara verba </l>
			<l n="2">Et dici ficos, Laetiliane, iubes. </l>
			<l n="3">Dicemus ficus, quas scimus in arbore nasci, </l>
			<l n="4">Dicemus ficos, Caeciliane, tuos. </l>
		</div>
		<div type="poem" n="67">
			<l n="1">'Liber homo es nimium', dicis mihi, Ceryle, semper. </l>
			<l n="2">In te qui dicit, Ceryle, liber homo est? </l>
		</div>
		<div type="poem" n="68">
			<l n="1">Quidquid agit Rufus, nihil est nisi Naevia Rufo. </l>
			<l n="2">Si gaudet, si flet, si tacet, hanc loquitur. </l>
			<l n="3">Cenat, propinat, poscit, negat, innuit: una est </l>
			<l n="4">Naevia; si non sit Naevia, mutus erit. </l>
			<l n="5">Scriberet hesterna patri cum luce salutem, </l>
			<l n="6">'Naevia lux' inquit 'Naevia lumen, have.' </l>
			<l n="7">Haec legit et ridet demisso Naevia voltu. </l>
			<l n="8">Naevia non una est: quid, vir inepte, furis? </l>
		</div>
		<div type="poem" n="70">
			<l n="1">Vade salutatum pro me, liber: ire iuberis </l>
			<l n="2">Ad Proculi nitidos, officiose, lares. </l>
			<l n="3">Quaeris iter, dicam. Vicinum Castora canae </l>
			<l n="4">Transibis Vestae virgineamque domum; </l>
			<l n="5">Inde sacro veneranda petes Palatia clivo, </l>
			<l n="6">Plurima qua summi fulget imago ducis. </l>
			<l n="7">Nec te detineat miri radiata colossi </l>
			<l n="8">Quae Rhodium moles vincere gaudet opus. </l>
			<l n="9">Flecte vias hac qua madidi sunt tecta Lyaei </l>
			<l n="10">Et Cybeles picto stat Corybante tholus. </l>
			<l n="11">Protinus a laeva clari tibi fronte Penates </l>
			<l n="12">Atriaque excelsae sunt adeunda domus.  </l>
			<l n="13">Hanc pete: ne metuas fastus limenque superbum: </l>
			<l n="14">Nulla magis toto ianua poste patet, </l>
			<l n="15">Nec propior quam Phoebus amet doctaeque sorores. </l>
			<l n="16">Si dicet 'Quare non tamen ipse venit?', </l>
			<l n="17">Sic licet excuses 'Quia qualiacumque leguntur </l>
			<l n="18">Ista, salutator scribere non potuit.' </l>
		</div>
		<div type="poem" n="71">
			<l n="1">Laevia sex cyathis, septem Iustina bibatur, </l>
			<l n="2">Quinque Lycas, Lyde quattuor, Ida tribus. </l>
			<l n="3">Omnis ab infuso numeretur amica Falerno, </l>
			<l n="4">Et quia nulla venit, tu mihi, Somne, veni. </l>
		</div>
		<div type="poem" n="73">
			<l n="1">Nullus in urbe fuit tota qui tangere vellet </l>
			<l n="2">Uxorem gratis, Caeciliane, tuam, </l>
			<l n="3">Dum licuit: sed nunc positis custodibus ingens </l>
			<l n="4">Turba fututorum est: ingeniosus homo es. </l>
		</div>
		<div type="poem" n="74">
			<l n="1">Moechus erat: poteras tamen hoc tu, Paula, negare. </l>
			<l n="2">Ecce vir est: numquid, Paula, negare potes? </l>
		</div>
		<div type="poem" n="75">
			<l n="1">Dimidium donare Lino quam credere totum </l>
			<l n="2">Qui mavolt, mavolt perdere dimidium.  </l>
		</div>
		<div type="poem" n="76">
			<l n="1">O mihi curarum pretium non vile mearum, </l>
			<l n="2">Flacce, Antenorei spes et alumne laris, </l>
			<l n="3">Pierios differ cantusque chorosque sororum; </l>
			<l n="4">Aes dabit ex istis nulla puella tibi. </l>
			<l n="5">Quid petis a Phoebo? nummos habet arca Minervae; </l>
			<l n="6">Haec sapit, haec omnes fenerat una deos. </l>
			<l n="7">Quid possunt hederae Bacchi dare? Pallados arbor </l>
			<l n="8">Inclinat varias pondere nigra comas. </l>
			<l n="9">Praeter aquas Helicon et serta lyrasque dearum </l>
			<l n="10">Nil habet et magnum, sed perinane sophos. </l>
			<l n="11">Quid tibi cum Cirrha? quid cum Permesside nuda? </l>
			<l n="12">Romanum propius divitiusque forum est. </l>
			<l n="13">Illic aera sonant: at circum pulpita nostra </l>
			<l n="14">Et steriles cathedras basia sola crepant. </l>
		</div>
		<div type="poem" n="78">
			<l n="1">Indignas premeret pestis cum tabida fauces </l>
			<l n="2">Inque ipsos vultus serperet atra lues, </l>
			<l n="3">Siccis ipse genis flentes hortatus amicos </l>
			<l n="4">Decrevit Stygios Festus adire lacus. </l>
			<l n="5">Nec tamen obscuro pia polluit ora veneno </l>
			<l n="6">Aut torsit lenta tristia fata fame, </l>
			<l n="7">Sanctam Romana vitam sed morte peregit </l>
			<l n="8">Dimisitque animam nobiliore rogo. </l>
			<l n="9">Hanc mortem fatis magni praeferre Catonis </l>
			<l n="10">Fama potest: huius Caesar amicus erat.  </l>
		</div>
		<div type="poem" n="79">
			<l n="1">Semper agis causas et res agis, Attale, semper: </l>
			<l n="2">Est, non est quod agas, Attale, semper agis. </l>
			<l n="3">Si res et causae desunt, agis, Attale, mulas. </l>
			<l n="4">Attale, ne quod agas desit, agas animam. </l>
		</div>
		<div type="poem" n="80">
			<l n="1">Sportula, Cane, tibi suprema nocte petita est </l>
			<l n="2">Occidit puto te, Cane, quod una fuit. </l>
		</div>
		<div type="poem" n="81">
			<l n="1">A servo scis te genitum blandeque fateris, </l>
			<l n="2">Cum dicis dominum, Sosibiane, patrem. </l>
		</div>
		<div type="poem" n="83">
			<l n="1">Os et labra tibi lingit, Manneia, catellus: </l>
			<l n="2">Non miror, merdas si libet esse cani. </l>
		</div>
		<div type="poem" n="85">
			<l n="1">Venderet excultos colles cum praeco facetus </l>
			<l n="2">Atque suburbani iugera pulchra soli, </l>
			<l n="3">'Errat' ait 'si quis Mario putat esse necesse </l>
			<l n="4">Vendere: nil debet, fenerat immo magis.' </l>
			<l n="5">'Quae ratio est igitur?' 'Servos ibi perdidit omnes </l>
			<l n="6">Et pecus et fructus, non amat inde locum.' </l>
			<l n="7">Quis faceret pretium nisi qui sua perdere vellet </l>
			<l n="8">Omnia? Sic Mario noxius haeret ager. </l>
		</div>
		<div type="poem" n="87">
			<l n="1">Ne gravis hesterno fragres, Fescennia, vino, </l>
			<l n="2">Pastillos Cosmi luxuriosa voras. </l>
			<l n="3">Ista linunt dentes iantacula, sed nihil obstant, </l>
			<l n="4">Extremo ructus cum redit a barathro. </l>
			<l n="5">Quid quod olet gravius mixtum diapasmate virus </l>
			<l n="6">Atque duplex animae longius exit odor? </l>
			<l n="7">Notas ergo nimis fraudes deprensaque furta </l>
			<l n="8">Iam tollas et sis ebria simpliciter. </l>
		</div>
		<div type="poem" n="88">
			<l n="1">Alcime, quem raptum domino crescentibus annis </l>
			<l n="2">Labicana levi caespite velat humus,  </l>
			<l n="3">Accipe non Pario nutantia pondera saxo, </l>
			<l n="4">Quae cineri vanus dat ruitura labor, </l>
			<l n="5">Sed faciles buxos et opacas palmitis umbras </l>
			<l n="6">Quaeque virent lacrimis roscida prata meis </l>
			<l n="7">Accipe, care puer, nostri monimenta doloris: </l>
			<l n="8">Hic tibi perpetuo tempore vivet honor. </l>
			<l n="9">Cum mihi supremos Lachesis pervenerit annos, </l>
			<l n="10">Non aliter cineres mando iacere meos. </l>
		</div>
		<div type="poem" n="90">
			<l n="1">Quod numquam maribus iunctam te, Bassa, videbam </l>
			<l n="2">Quodque tibi moechum fabula nulla dabat, </l>
			<l n="3">Omne sed officium circa te semper obibat </l>
			<l n="4">Turba tui sexus, non adeunte viro, </l>
			<l n="5">Esse videbaris, fateor, Lucretia nobis: </l>
			<l n="6">At tu, pro facinus, Bassa, fututor eras. </l>
			<l n="7">Inter se geminos audes committere cunnos </l>
			<l n="8">Mentiturque virum prodigiosa Venus. </l>
			<l n="9">Commenta es dignum Thebano aenigmate monstrum, </l>
			<l n="10">Hic ubi vir non est, ut sit adulterium. </l>
		</div>
		<div type="poem" n="91">
			<l n="1">Cum tua non edas, carpis mea carmina, Laeli. </l>
			<l n="2">Carpere vel noli nostra vel ede tua. </l>
		</div>
		<div type="poem" n="92">
			<l n="1">Saepe mihi queritur non siccis Cestos ocellis, </l>
			<l n="2">Tangi se digito, Mamuriane, tuo. </l>
			<l n="3">Non opus est digito: totum tibi Ceston habeto, </l>
			<l n="4">Si deest nil aliud, Mamuriane, tibi.  </l>
			<l n="5">Sed si nec focus est nudi nec sponda grabati </l>
			<l n="6">Nec curtus Chiones Antiopesve calix, </l>
			<l n="7">Cerea si pendet lumbis et scripta lacerna </l>
			<l n="8">Dimidiasque nates Gallica paeda tegit, </l>
			<l n="9">Pasceris et nigrae solo nidore culinae </l>
			<l n="10">Et bibis inmundam cum cane pronus aquam: </l>
			<l n="11">Non culum - neque enim est culus, qui non cacat olim -  </l>
			<l n="12">Sed fodiam digito qui superest oculum: </l>
			<l n="13">Nec me zelotypum nec dixeris esse malignum. </l>
			<l n="14">Denique pedica, Mamuriane, satur. </l>
		</div>
		<div type="poem" n="93">
			<l n="1">Fabricio iunctus fido requiescit Aquinus, </l>
			<l n="2">Qui prior Elysias gaudet adisse domos. </l>
			<l n="3">Ara duplex primi testatur munera pili: </l>
			<l n="4">Plus tamen est, titulo quod breviore legis: </l>
			<l n="5">'Iunctus uterque sacro laudatae foedere vitae, </l>
			<l n="6">Famaque quod raro novit, amicus erat.' </l>
		</div>
		<div type="poem" n="95">
			<l n="1">Quod clamas semper, quod agentibus obstrepis, Aeli, </l>
			<l n="2">Non facis hoc gratis: accipis, ut taceas. </l>
		</div>
		<div type="poem" n="97">
			<l n="1">Cum clamant omnes, loqueris tunc, Naevole, tantum, </l>
			<l n="2">Et te patronum causidicumque putas. </l>
			<l n="3">Hac ratione potest nemo non esse disertus. </l>
			<l n="4">Ecce, tacent omnes: Naevole, dic aliquid. </l>
		</div>
		<div type="poem" n="98">
			<l n="1">Litigat et podagra Diodorus, Flacce, laborat. </l>
			<l n="2">Sed nil patrono porrigit: haec cheragra est. </l>
		</div>
		<div type="poem" n="100">
			<l n="1">Mammas atque tatas habet Afra, sed ipsa tatarum </l>
			<l n="2">Dici et mammarum maxima mamma potest.  </l>
		</div>
		<div type="poem" n="101">
			<l n="1">Illa manus quondam studiorum fida meorum </l>
			<l n="2">Et felix domino notaque Caesaribus, </l>
			<l n="3">Destituit primos viridis Demetrius annos: </l>
			<l n="4">Quarta tribus lustris addita messis erat. </l>
			<l n="5">Ne tamen ad Stygias famulus descenderet umbras, </l>
			<l n="6">Ureret inplicitum cum scelerata lues, </l>
			<l n="7">Cavimus et domini ius omne remisimus aegro: </l>
			<l n="8">Munere dignus erat convaluisse meo. </l>
			<l n="9">Sensit deficiens sua praemia meque patronum </l>
			<l n="10">Dixit ad infernas liber iturus aquas. </l>
		</div>
		<div type="poem" n="103">
			<l n="1">'Si dederint superi decies mihi milia centum' </l>
			<l n="2">Dicebas nondum, Scaevola, iustus eques, </l>
			<l n="3">'Qualiter o vivam, quam large quamque beate!' </l>
			<l n="4">Riserunt faciles et tribuere dei. </l>
			<l n="5">Sordidior multo post hoc toga, paenula peior, </l>
			<l n="6">Calceus est sarta terque quaterque cute: </l>
			<l n="7">Deque decem plures semper servantur olivae, </l>
			<l n="8">Explicat et cenas unica mensa duas, </l>
			<l n="9">Et Veientani bibitur faex crassa rubelli, </l>
			<l n="10">Asse cicer tepidum constat et asse Venus. </l>
			<l n="11">In ius, o fallax atque infitiator, eamus: </l>
			<l n="12">Aut vive aut decies, Scaevola, redde deis. </l>
		</div>
		<div type="poem" n="105">
			<l n="1">In Nomentanis, Ovidi, quod nascitur arvis, </l>
			<l n="2">Accepit quotiens tempora longa, merum </l>
			<l n="3">Exuit annosa mores nomenque senecta: </l>
			<l n="4">Et quidquid voluit, testa vocatur anus. </l>
		</div>
		<div type="poem" n="107">
			<l n="1">Saepe mihi dicis, Luci carissime Iuli, </l>
			<l n="2">'Scribe aliquid magnum: desidiosus homo es.'  </l>
			<l n="3">Otia da nobis, sed qualia fecerat olim </l>
			<l n="4">Maecenas Flacco Vergilioque suo: </l>
			<l n="5">Condere victuras temptem per saecula curas </l>
			<l n="6">Et nomen flammis eripuisse meum. </l>
			<l n="7">In steriles nolunt campos iuga ferre iuvenci: </l>
			<l n="8">Pingue solum lassat, sed iuvat ipse labor. </l>
		</div>
		<div type="poem" n="108">
			<l n="1">Est tibi - sitque precor multos crescatque per annos -  </l>
			<l n="2">Pulchra quidem, verum transtiberina domus: </l>
			<l n="3">At mea Vipsanas spectant cenacula laurus, </l>
			<l n="4">Factus in hac ego sum iam regione senex. </l>
			<l n="5">Migrandum est, ut mane domi te, Galle, salutem: </l>
			<l n="6">Est tanti, vel si longius illa foret. </l>
			<l n="7">Sed tibi non multum est, unum si praesto togatum: </l>
			<l n="8">Multum est hunc unum si mihi, Galle, nego. </l>
			<l n="9">Ipse salutabo decuma te saepius hora: </l>
			<l n="10">Mane tibi pro me dicet havere liber. </l>
		</div>
		<div type="poem" n="110">
			<l n="1">Scribere me quereris, Velox, epigrammata longa. </l>
			<l n="2">Ipse nihil scribis: tu breviora facis. </l>
		</div>
		<div type="poem" n="111">
			<l n="1">Cum tibi sit sophiae par fama et cura deorum, </l>
			<l n="2">Ingenio pietas nec minor ipsa suo: </l>
			<l n="3">Ignorat meritis dare munera, qui tibi librum </l>
			<l n="4">Et qui miratur, Regule, tura dari. </l>
		</div>
		<div type="poem" n="112">
			<l n="1">Cum te non nossem, dominum regemque vocabam: </l>
			<l n="2">Nunc bene te novi: iam mihi Priscus eris. </l>
		</div>
		<div type="poem" n="114">
			<l n="1">Hos tibi vicinos, Faustine, Telesphorus hortos </l>
			<l n="2">Faenius et breve rus udaque prata tenet. </l>
			<l n="3">Condidit hic natae cineres nomenque sacravit </l>
			<l n="4">Quod legis Antullae, dignior ipse legi. </l>
			<l n="5">Ad Stygias aequum fuerat pater isset ut umbras: </l>
			<l n="6">Quod quia non licuit, vivat, ut ossa colat. </l>
		</div>
		<div type="poem" n="116">
			<l n="1">Hoc nemus aeterno cinerum sacravit honori </l>
			<l n="2">Faenius et culti iugera pulchra soli. </l>
			<l n="3">Hoc tegitur cito rapta suis Antulla sepulchro, </l>
			<l n="4">Hoc erit Antullae mixtus uterque parens. </l>
			<l n="5">Si cupit hunc aliquis, moneo, ne speret agellum: </l>
			<l n="6">Perpetuo dominis serviet iste suis. </l>
		</div>
		<div type="poem" n="118">
			<l n="1">Cui legisse satis non est epigrammata centum, </l>
			<l n="2">Nil illi satis est, Caediciane, mali. </l>
		</div>
	</div>
	<div type="book" n="2">
		<div type="poem" n="1">
			<l n="1">Ter centena quidem poteras epigrammata ferre, </l>
			<l n="2">Sed quis te ferret perlegeretque, liber? </l>
			<l n="3">At nunc succincti quae sint bona disce libelli. </l>
			<l n="4">Hoc primum est, brevior quod mihi charta perit; </l>
			<l n="5">Deinde, quod haec una peraget librarius hora, </l>
			<l n="6">Nec tantum nugis serviet ille meis; </l>
			<l n="7">Tertia res haec est, quod si cui forte legeris, </l>
			<l n="8">Sis licet usque malus, non odiosus eris. </l>
			<l n="9">Te conviva leget mixto quincunce, sed ante </l>
			<l n="10">Incipiat positus quam tepuisse calix.  </l>
			<l n="11">Esse tibi tanta cautus brevitate videris? </l>
			<l n="12">Ei mihi, quam multis sic quoque longus eris! </l>
		</div>
		<div type="poem" n="2">
			<l n="1">Creta dedit magnum, maius dedit Africa nomen, </l>
			<l n="2">Scipio quod victor quodque Metellus habet; </l>
			<l n="3">Nobilius domito tribuit Germania Rheno, </l>
			<l n="4">Et puer hoc dignus nomine, Caesar, eras. </l>
			<l n="5">Frater Idumaeos meruit cum patre triumphos, </l>
			<l n="6">Quae datur ex Chattis laurea, tota tua est. </l>
		</div>
		<div type="poem" n="3">
			<l n="1">Sexte, nihil debes, nil debes, Sexte, fatemur. </l>
			<l n="2">Debet enim, si quis solvere, Sexte, potest. </l>
		</div>
		<div type="poem" n="5">
			<l n="1">Ne valeam, si non totis, Deciane, diebus </l>
			<l n="2">Et tecum totis noctibus esse velim. </l>
			<l n="3">Sed duo sunt quae nos disiungunt milia passum: </l>
			<l n="4">Quattuor haec fiunt, cum rediturus eam. </l>
			<l n="5">Saepe domi non es, cum sis quoque, saepe negaris: </l>
			<l n="6">Vel tantum causis vel tibi saepe vacas. </l>
			<l n="7">Te tamen ut videam, duo milia non piget ire: </l>
			<l n="8">Ut te non videam, quattuor ire piget. </l>
		</div>
		<div type="poem" n="7">
			<l n="1">Declamas belle, causas agis, Attice, belle, </l>
			<l n="2">Historias bellas, carmina bella facis, </l>
			<l n="3">Componis belle mimos, epigrammata belle, </l>
			<l n="4">Bellus grammaticus, bellus es astrologus, </l>
			<l n="5">Et belle cantas et saltas, Attice, belle, </l>
			<l n="6">Bellus es arte lyrae, bellus es arte pilae. </l>
			<l n="7">Nil bene cum facias, facias tamen omnia belle, </l>
			<l n="8">Vis dicam quid sis? magnus es ardalio. </l>
		</div>
		<div type="poem" n="8">
			<l n="1">Si qua videbuntur chartis tibi, lector, in istis </l>
			<l n="2">Sive obscura nimis sive latina parum, </l>
			<l n="3">Non meus est error: nocuit librarius illis, </l>
			<l n="4">Dum properat versus adnumerare tibi. </l>
			<l n="5">Quod si non illum, sed me peccasse putabis, </l>
			<l n="6">Tunc ego te credam cordis habere nihil. </l>
			<l n="7">'Ista tamen mala sunt.' Quasi nos manifesta negemus: </l>
			<l n="8">Haec mala sunt, sed tu non meliora facis. </l>
		</div>
		<div type="poem" n="9">
			<l n="1">Scripsi, rescripsit nil Naevia, non dabit ergo. </l>
			<l n="2">Sed puto quod scripsi legerat: ergo dabit.  </l>
		</div>
		<div type="poem" n="10">
			<l n="1">Basia dimidio quod das mihi, Postume, labro, </l>
			<l n="2">Laudo: licet demas hinc quoque dimidium. </l>
			<l n="3">Vis dare maius adhuc et inenarrabile munus? </l>
			<l n="4">Hoc tibi habe totum, Postume, dimidium. </l>
		</div>
		<div type="poem" n="12">
			<l n="1">Esse quid hoc dicam, quod olent tua basia murram </l>
			<l n="2">Quodque tibi est numquam non alienus odor? </l>
			<l n="3">Hoc mihi suspectum est, quod oles bene, Postume, semper: </l>
			<l n="4">Postume, non bene olet qui bene semper olet. </l>
		</div>
		<div type="poem" n="14">
			<l n="1">Nil intemptatum Selius, nil linquit inausum, </l>
			<l n="2">Cenandum quotiens iam videt esse domi. </l>
			<l n="3">Currit ad Europen et te, Pauline, tuosque </l>
			<l n="4">Laudat Achilleos, sed sine fine, pedes. </l>
			<l n="5">Si nihil Europe fecit, tunc Saepta petuntur, </l>
			<l n="6">Si quid Phillyrides praestet et Aesonides. </l>
			<l n="7">Hic quoque deceptus Memphitica templa frequentat, </l>
			<l n="8">Adsidet et cathedris, maesta iuvenca, tuis.  </l>
			<l n="9">Inde petit centum pendentia tecta columnis, </l>
			<l n="10">Illinc Pompei dona nemusque duplex. </l>
			<l n="11">Nec Fortunati spernit nec balnea Fausti, </l>
			<l n="12">Nec Grylli tenebras Aeoliamque Lupi: </l>
			<l n="13">Nam thermis iterumque iterumque iterumque lavatur. </l>
			<l n="14">Omnia cum fecit, sed renuente deo, </l>
			<l n="15">Lotus ad Europes tepidae buxeta recurrit, </l>
			<l n="16">Si quis ibi serum carpat amicus iter. </l>
			<l n="17">Per te perque tuam, vector lascive, puellam, </l>
			<l n="18">Ad cenam Selium tu, rogo, taure, voca. </l>
		</div>
		<div type="poem" n="16">
			<l n="1">Zoilus aegrotat: faciunt hanc stragula febrem. </l>
			<l n="2">Si fuerit sanus, coccina quid facient? </l>
			<l n="3">Quid torus a Nilo, quid Sidone tinctus olenti? </l>
			<l n="4">Ostendit stultas quid nisi morbus opes? </l>
			<l n="5">Quid tibi cum medicis? dimitte Machaonas omnis. </l>
			<l n="6">Vis fieri sanus? stragula sume mea. </l>
		</div>
		<div type="poem" n="18">
			<l n="1">Capto tuam, pudet heu, sed capto, Maxime, cenam, </l>
			<l n="2">Tu captas aliam: iam sumus ergo pares. </l>
			<l n="3">Mane salutatum venio, tu diceris isse </l>
			<l n="4">Ante salutatum: iam sumus ergo pares. </l>
			<l n="5">Sum comes ipse tuus tumidique anteambulo regis, </l>
			<l n="6">Tu comes alterius: iam sumus ergo pares.  </l>
			<l n="7">Esse sat est servum, iam nolo vicarius esse. </l>
			<l n="8">Qui rex est, regem, Maxime, non habeat. </l>
		</div>
		<div type="poem" n="19">
			<l n="1">Felicem fieri credis me, Zoile, cena? </l>
			<l n="2">Felicem cena, Zoile, deinde tua? </l>
			<l n="3">Debet Aricino conviva recumbere clivo, </l>
			<l n="4">Quem tua felicem, Zoile, cena facit. </l>
		</div>
		<div type="poem" n="20">
			<l n="1">Carmina Paulus emit, recitat sua carmina Paulus. </l>
			<l n="2">Nam quod emas, possis iure vocare tuum. </l>
		</div>
		<div type="poem" n="21">
			<l n="1">Basia das aliis, aliis das, Postume, dextram. </l>
			<l n="2">Dicis 'Utrum mavis? elige.' Malo manum. </l>
		</div>
		<div type="poem" n="22">
			<l n="1">Quid mihi vobiscum est, o Phoebe novemque sorores? </l>
			<l n="2">Ecce nocet vati Musa iocosa suo. </l>
			<l n="3">Dimidio nobis dare Postumus ante solebat </l>
			<l n="4">Basia, nunc labro coepit utroque dare. </l>
		</div>
		<div type="poem" n="24">
			<l n="1">Si det iniqua tibi tristem fortuna reatum, </l>
			<l n="2">Squalidus haerebo pallidiorque reo: </l>
			<l n="3">Si iubeat patria damnatum excedere terra, </l>
			<l n="4">Per freta, per scopulos exulis ibo comes. </l>
			<l n="5">Dat tibi divitias: ecquid sunt ista duorum? </l>
			<l n="6">Das partem? multum est? Candide, das aliquid?  </l>
			<l n="7">Mecum eris ergo miser: quod si deus ore sereno </l>
			<l n="8">Adnuerit, felix, Candide, solus eris. </l>
		</div>
		<div type="poem" n="25">
			<l n="1">Das numquam, semper promittis, Galla, roganti. </l>
			<l n="2">Si semper fallis, iam rogo, Galla, nega. </l>
		</div>
		<div type="poem" n="26">
			<l n="1">Quod querulum spirat, quod acerbum Naevia tussit, </l>
			<l n="2">Inque tuos mittit sputa subinde sinus, </l>
			<l n="3">Iam te rem factam, Bithynice, credis habere? </l>
			<l n="4">Erras: blanditur Naevia, non moritur. </l>
		</div>
		<div type="poem" n="27">
			<l n="1">Laudantem Selium cenae cum retia tendit </l>
			<l n="2">Accipe, sive legas, sive patronus agas: </l>
			<l n="3">'Effecte! graviter! cito! nequiter! euge! beate!' </l>
			<l n="4">'Hoc volui! Facta est iam tibi cena, tace.' </l>
		</div>
		<div type="poem" n="28">
			<l n="1">Rideto multum qui te, Sextille, cinaedum </l>
			<l n="2">Dixerit et digitum porrigito medium. </l>
			<l n="3">Sed nec pedico es nec tu, Sextille, fututor, </l>
			<l n="4">Calda Vetustinae nec tibi bucca placet. </l>
			<l n="5">Ex istis nihil es, fateor, Sextille: quid ergo es? </l>
			<l n="6">Nescio, sed tu scis res superesse duas. </l>
		</div>
		<div type="poem" n="29">
			<l n="1">Rufe, vides illum subsellia prima terentem, </l>
			<l n="2">Cuius et hinc lucet sardonychata manus </l>
			<l n="3">Quaeque Tyron totiens epotavere lacernae </l>
			<l n="4">Et toga non tactas vincere iussa nives, </l>
			<l n="5">Cuius olet toto pinguis coma Marcellano </l>
			<l n="6">Et splendent volso bracchia trita pilo, </l>
			<l n="7">Non hesterna sedet lunata lingula planta, </l>
			<l n="8">Coccina non laesum pingit aluta pedem, </l>
			<l n="9">Et numerosa linunt stellantem splenia frontem. </l>
			<l n="10">Ignoras quid sit? splenia tolle, leges.  </l>
		</div>
		<div type="poem" n="30">
			<l n="1">Mutua viginti sestertia forte rogabam, </l>
			<l n="2">Quae vel donanti non grave munus erat. </l>
			<l n="3">Quippe rogabatur felixque vetusque sodalis </l>
			<l n="4">Et cuius laxas arca flagellat opes. </l>
			<l n="5">Is mihi 'Dives eris, si causas egeris' inquit. </l>
			<l n="6">Quod peto da, Gai: non peto consilium. </l>
		</div>
		<div type="poem" n="31">
			<l n="1">Saepe ego Chrestinam futui. Det quam bene quaeris? </l>
			<l n="2">Supra quod fieri nil, Mariane, potest. </l>
		</div>
		<div type="poem" n="32">
			<l n="1">Lis mihi cum Balbo est, tu Balbum offendere non vis, </l>
			<l n="2">Pontice: cum Licino est, hic quoque magnus homo est. </l>
			<l n="3">Vexat saepe meum Patrobas confinis agellum, </l>
			<l n="4">Contra libertum Caesaris ire times. </l>
			<l n="5">Abnegat et retinet nostrum Laronia servum, </l>
			<l n="6">Respondes 'Orba est, dives, anus, vidua.' </l>
			<l n="7">Non bene, crede mihi, servo servitur amico: </l>
			<l n="8">Sit liber, dominus qui volet esse meus. </l>
		</div>
		<div type="poem" n="34">
			<l n="1">Cum placeat Phileros tota tibi dote redemptus, </l>
			<l n="2">Tres pateris natos, Galla, perire fame. </l>
			<l n="3">Praestatur cano tanta indulgentia cunno, </l>
			<l n="4">Quem nec casta potest iam decuisse Venus. </l>
			<l n="5">Perpetuam di te faciant Philerotis amicam, </l>
			<l n="6">O mater, qua nec Pontia deterior.  </l>
		</div>
		<div type="poem" n="35">
			<l n="1">Cum sint crura tibi similent quae cornua lunae, </l>
			<l n="2">In rhytio poteras, Phoebe, lavare pedes. </l>
		</div>
		<div type="poem" n="36">
			<l n="1">Flectere te nolim, sed nec turbare capillos; </l>
			<l n="2">Splendida sit nolo, sordida nolo cutis; </l>
			<l n="3">Nec tibi mitrarum nec sit tibi barba reorum: </l>
			<l n="4">Nolo virum nimium, Pannyche, nolo parum. </l>
			<l n="5">Nunc sunt crura pilis et sunt tibi pectora saetis </l>
			<l n="6">Horrida, sed mens est, Pannyche, volsa tibi. </l>
		</div>
		<div type="poem" n="38">
			<l n="1">Quid mihi reddat ager quaeris, Line, Nomentanus? </l>
			<l n="2">Hoc mihi reddit ager: te, Line, non video. </l>
		</div>
		<div type="poem" n="39">
			<l n="1">Coccina famosae donas et ianthina moechae: </l>
			<l n="2">Vis dare quae meruit munera, mitte togam. </l>
		</div>
		<div type="poem" n="40">
			<l n="1">Uri Tongilius male dicitur hemitritaeo. </l>
			<l n="2">Novi hominis fraudes: esurit atque sitit. </l>
			<l n="3">Subdola tenduntur crassis nunc retia turdis, </l>
			<l n="4">Hamus et in mullum mittitur atque lupum.  </l>
			<l n="5">Caecuba saccentur quaeque annus coxit Opimi, </l>
			<l n="6">Condantur parco fusca Falerna vitro. </l>
			<l n="7">Omnes Tongilium medici iussere lavari: </l>
			<l n="8">O stulti, febrem creditis esse? Gula est. </l>
		</div>
		<div type="poem" n="42">
			<l n="1">Zoile, quid solium subluto podice perdis? </l>
			<l n="2">Spurcius ut fiat, Zoile, merge caput. </l>
		</div>
		<div type="poem" n="43">
			<l n="1">Κοινὰ φίλων haec sunt, haec sunt tua, Candide, κοινά. </l>
			<l n="2">Quae tu magnilocus nocte dieque sonas:  </l>
			<l n="3">Te Lacedaemonio velat toga lota Galaeso </l>
			<l n="4">Vel quam seposito de grege Parma dedit: </l>
			<l n="5">At me, quae passa est furias et cornua tauri, </l>
			<l n="6">Noluerit dici quam pila prima suam. </l>
			<l n="7">Misit Agenoreas Cadmi tibi terra lacernas: </l>
			<l n="8">Non vendes nummis coccina nostra tribus. </l>
			<l n="9">Tu Libycos Indis suspendis dentibus orbis: </l>
			<l n="10">Fulcitur testa fagina mensa mihi. </l>
			<l n="11">Inmodici tibi flava tegunt chrysendeta mulli: </l>
			<l n="12">Concolor in nostra, cammare, lance rubes. </l>
			<l n="13">Grex tuus Iliaco poterat certare cinaedo: </l>
			<l n="14">At mihi succurrit pro Ganymede manus. </l>
			<l n="15">Ex opibus tantis veteri fidoque sodali </l>
			<l n="16">Das nihil et dicis, Candide, κοινὰ φίλων? </l>
		</div>
		<div type="poem" n="45">
			<l n="1">Quae tibi non stabat praecisa est mentula, Glypte. </l>
			<l n="2">Demens, cum ferro quid tibi? Gallus eras. </l>
		</div>
		<div type="poem" n="46">
			<l n="1">Florida per varios ut pingitur Hybla colores, </l>
			<l n="2">Cum breve Sicaniae ver populantur apes, </l>
			<l n="3">Sic tua subpositis conlucent prela lacernis, </l>
			<l n="4">Sic micat innumeris arcula synthesibus,  </l>
			<l n="5">Atque unam vestire tribum tua candida possunt, </l>
			<l n="6">Apula non uno quae grege terra tulit. </l>
			<l n="7">Tu spectas hiemem succincti lentus amici </l>
			<l n="8"> - Pro scelus! - et lateris frigora trita times. </l>
			<l n="9">Quantum erat, infelix, pannis fraudare duobus -  </l>
			<l n="10">Quid metuis? - non te, Naevole, sed tineas? </l>
		</div>
		<div type="poem" n="47">
			<l n="1">Subdola famosae moneo fuge retia moechae, </l>
			<l n="2">Levior o conchis, Galle, Cytheriacis. </l>
			<l n="3">Confidis natibus? non est pedico maritus: </l>
			<l n="4">Quae faciat duo sunt: irrumat aut futuit. </l>
		</div>
		<div type="poem" n="49">
			<l n="1">Uxorem nolo Telesinam ducere: quare? </l>
			<l n="2">Moecha est. Sed pueris dat Telesina. Volo. </l>
		</div>
		<div type="poem" n="50">
			<l n="1">Quod fellas et aquam potas, nil, Lesbia, peccas. </l>
			<l n="2">Qua tibi parte opus est, Lesbia, sumis aquam. </l>
		</div>
		<div type="poem" n="51">
			<l n="1">Unus saepe tibi tota denarius arca </l>
			<l n="2">Cum sit et hic culo tritior, Hylle, tuo, </l>
			<l n="3">Non tamen hunc pistor, non auferet hunc tibi copo, </l>
			<l n="4">Sed si quis nimio pene superbus erit. </l>
			<l n="5">Infelix venter spectat convivia culi </l>
			<l n="6">Et semper miser hic esurit, ille vorat.  </l>
		</div>
		<div type="poem" n="52">
			<l n="1">Novit loturos Dasius numerare: poposcit </l>
			<l n="2">Mammosam Spatalen pro tribus: illa dedit. </l>
		</div>
		<div type="poem" n="53">
			<l n="1">Vis fieri liber? mentiris, Maxime, non vis: </l>
			<l n="2">Sed fieri si vis, hac ratione potes. </l>
			<l n="3">Liber eris, cenare foris si, Maxime, nolis, </l>
			<l n="4">Veientana tuam si domat uva sitim, </l>
			<l n="5">Si ridere potes miseri chrysendeta Cinnae, </l>
			<l n="6">Contentus nostra si potes esse toga, </l>
			<l n="7">Si plebeia Venus gemino tibi vincitur asse, </l>
			<l n="8">Si tua non rectus tecta subire potes. </l>
			<l n="9">Haec tibi si vis est, si mentis tanta potestas, </l>
			<l n="10">Liberior Partho vivere rege potes. </l>
		</div>
		<div type="poem" n="56">
			<l n="1">Gentibus in Libycis uxor tua, Galle, male audit </l>
			<l n="2">Immodicae foedo crimine avaritiae. </l>
			<l n="3">Sed mera narrantur mendacia: non solet illa </l>
			<l n="4">Accipere omnino. Quid solet ergo? Dare. </l>
		</div>
		<div type="poem" n="58">
			<l n="1">Pexatus pulchre rides mea, Zoile, trita. </l>
			<l n="2">Sunt haec trita quidem, Zoile, sed mea sunt. </l>
		</div>
		<div type="poem" n="59">
			<l n="1">Mica vocor: quid sim cernis, cenatio parva: </l>
			<l n="2">Ex me Caesareum prospicis ecce tholum. </l>
			<l n="3">Frange toros, pete vina, rosas cape, tinguere nardo: </l>
			<l n="4">Ipse iubet mortis te meminisse deus. </l>
		</div>
		<div type="poem" n="60">
			<l n="1">Uxorem armati futuis, puer Hylle, tribuni, </l>
			<l n="2">Supplicium tantum dum puerile times. </l>
			<l n="3">Vae tibi, dum ludis, castrabere. Iam mihi dices </l>
			<l n="4">'Non licet hoc.' Quid? tu quod facis, Hylle, licet? </l>
		</div>
		<div type="poem" n="61">
			<l n="1">Cum tibi vernarent dubia lanugine malae, </l>
			<l n="2">Lambebat medios inproba lingua viros. </l>
			<l n="3">Postquam triste caput fastidia vispillonum </l>
			<l n="4">Et miseri meruit taedia carnificis, </l>
			<l n="5">Uteris ore aliter nimiaque aerugine captus </l>
			<l n="6">Adlatras nomen quod tibi cumque datur. </l>
			<l n="7">Haereat inguinibus potius tam noxia lingua: </l>
			<l n="8">Nam cum fellaret, purior illa fuit. </l>
		</div>
		<div type="poem" n="62">
			<l n="1">Quod pectus, quod crura tibi, quod bracchia vellis, </l>
			<l n="2">Quod cincta est brevibus mentula tonsa pilis: </l>
			<l n="3">Hoc praestas, Labiene, tuae - quis nescit? - amicae. </l>
			<l n="4">Cui praestas, culum quod, Labiene, pilas?  </l>
		</div>
		<div type="poem" n="63">
			<l n="1">Sola tibi fuerant sestertia, Miliche, centum, </l>
			<l n="2">Quae tulit e sacra Leda redempta via. </l>
			<l n="3">Miliche, luxuria est, si tanti dives amares. </l>
			<l n="4">'Non amo' iam dices: haec quoque luxuria est. </l>
		</div>
		<div type="poem" n="64">
			<l n="1">Dum modo causidicum, dum te modo rhetora fingis </l>
			<l n="2">Et non decernis, Laure, quid esse velis, </l>
			<l n="3">Peleos et Priami transi=t et Nestoris aetas </l>
			<l n="4">Et fuerat serum iam tibi desinere. </l>
			<l n="5">Incipe, tres uno perierunt rhetores anno, </l>
			<l n="6">Si quid habes animi, si quid in arte vales. </l>
			<l n="7">Si schola damnatur, fora litibus omnia fervent, </l>
			<l n="8">Ipse potest fieri Marsua causidicus. </l>
			<l n="9">Heia age, rumpe moras: quo te sperabimus usque? </l>
			<l n="10">Dum quid sis dubitas, iam potes esse nihil. </l>
		</div>
		<div type="poem" n="66">
			<l n="1">Unus de toto peccaverat orbe comarum </l>
			<l n="2">Anulus, incerta non bene fixus acu. </l>
			<l n="3">Hoc facinus Lalage speculo, quo viderat, ulta est, </l>
			<l n="4">Et cecidit saevis icta Plecusa comis. </l>
			<l n="5">Desine iam, Lalage, tristes ornare capillos, </l>
			<l n="6">Tangat et insanum nulla puella caput. </l>
			<l n="7">Hoc salamandra notet vel saeva novacula nudet, </l>
			<l n="8">Ut digna speculo fiat imago tua.  </l>
		</div>
		<div type="poem" n="67">
			<l n="1">Occurris quocumque loco mihi, Postume, clamas </l>
			<l n="2">Protinus et prima est haec tua vox 'Quid agis?' </l>
			<l n="3">Hoc, si me decies una conveneris hora, </l>
			<l n="4">Dicis: habes puto tu, Postume, nil quod agas. </l>
		</div>
		<div type="poem" n="69">
			<l n="1">Invitum cenare foris te, Classice, dicis: </l>
			<l n="2">Si non mentiris, Classice, dispeream. </l>
			<l n="3">Ipse quoque ad cenam gaudebat Apicius ire: </l>
			<l n="4">Cum cenaret, erat tristior ille, domi. </l>
			<l n="5">Si tamen invitus vadis, cur, Classice, vadis? </l>
			<l n="6">'Cogor' ais: verum est; cogitur et Selius. </l>
			<l n="7">En rogat ad cenam Melior te, Classice, rectam. </l>
			<l n="8">Grandia verba ubi sunt? si vir es, ecce, nega. </l>
		</div>
		<div type="poem" n="71">
			<l n="1">Candidius nihil est te, Caeciliane. Notavi: </l>
			<l n="2">Si quando ex nostris disticha pauca lego,  </l>
			<l n="3">Protinus aut Marsi recitas aut scripta Catulli. </l>
			<l n="4">Hoc mihi das, tamquam deteriora legas, </l>
			<l n="5">Ut conlata magis placeant mea? Credimus istud: </l>
			<l n="6">Malo tamen recites, Caeciliane, tua. </l>
		</div>
		<div type="poem" n="72">
			<l n="1">Hesterna factum narratur, Postume, cena </l>
			<l n="2">Quod nollem - quis enim talia facta probet? -  </l>
			<l n="3">Os tibi percisum quanto non ipse Latinus </l>
			<l n="4">Vilia Panniculi percutit ora sono: </l>
			<l n="5">Quodque magis mirum est, auctorem criminis huius </l>
			<l n="6">Caecilium tota rumor in urbe sonat. </l>
			<l n="7">Esse negas factum: vis hoc me credere? credo. </l>
			<l n="8">Quid, quod habet testes, Postume, Caecilius? </l>
		</div>
		<div type="poem" n="75">
			<l n="1">Verbera securi solitus leo ferre magistri </l>
			<l n="2">Insertamque pati blandus in ora manum </l>
			<l n="3">Dedidicit pacem subito feritate reversa, </l>
			<l n="4">Quanta nec in Libycis debuit esse iugis. </l>
			<l n="5">Nam duo de tenera puerilia corpora turba, </l>
			<l n="6">Sanguineam rastris quae renovabat humum, </l>
			<l n="7">Saevos et infelix furiali dente peremit: </l>
			<l n="8">Martia non vidit maius harena nefas. </l>
			<l n="9">Exclamare libet: 'crudelis, perfide, praedo, </l>
			<l n="10">A nostra pueris parcere disce lupa!'  </l>
		</div>
		<div type="poem" n="76">
			<l n="1">Argenti libras Marius tibi quinque reliquit, </l>
			<l n="2">Cui nihil ipse dabas: hic tibi verba dedit? </l>
		</div>
		<div type="poem" n="77">
			<l n="1">Cosconi, qui longa putas epigrammata nostra, </l>
			<l n="2">Utilis unguendis axibus esse potes. </l>
			<l n="3">Hac tu credideris longum ratione colosson </l>
			<l n="4">Et puerum Bruti dixeris esse brevem. </l>
			<l n="5">Disce quod ignoras: Marsi doctique Pedonis </l>
			<l n="6">Saepe duplex unum pagina tractat opus. </l>
			<l n="7">Non sunt longa quibus nihil est quod demere possis </l>
			<l n="8">Sed tu, Cosconi, disticha longa facis. </l>
		</div>
		<div type="poem" n="78">
			<l n="1">Aestivo serves ubi piscem tempore, quaeris? </l>
			<l n="2">In thermis serva, Caeciliane, tuis. </l>
		</div>
		<div type="poem" n="79">
			<l n="1">Invitas tunc me, cum scis, Nasica, vocasse. </l>
			<l n="2">Excusatum habeas me rogo: ceno domi. </l>
		</div>
		<div type="poem" n="80">
			<l n="1">Hostem cum fugeret, se Fannius ipse peremit. </l>
			<l n="2">Hic, rogo, non furor est, ne moriare, mori? </l>
		</div>
		<div type="poem" n="81">
			<l n="1">Laxior hexaphoris tua sit lectica licebit: </l>
			<l n="2">Cum tamen haec tua sit, Zoile, sandapila est. </l>
		</div>
		<div type="poem" n="82">
			<l n="1">Abscisa servom quid figis, Pontice, lingua? </l>
			<l n="2">Nescis tu populum, quod tacet ille, loqui? </l>
		</div>
		<div type="poem" n="84">
			<l n="1">Mollis erat facilisque viris Poeantius heros: </l>
			<l n="2">Vulnera sic Paridis dicitur ulta Venus. </l>
			<l n="3">Cur lingat cunnum Siculus Sertorius, hoc est: </l>
			<l n="4">Ab hoc occisus, Rufe, videtur Eryx. </l>
		</div>
		<div type="poem" n="85">
			<l n="1">Vimine clausa levi niveae custodia coctae, </l>
			<l n="2">Hoc tibi Saturni tempore munus erit. </l>
			<l n="3">Dona quod aestatis misi tibi mense Decembri, </l>
			<l n="4">Si quereris, rasam tu mihi mitte togam. </l>
		</div>
		<div type="poem" n="87">
			<l n="1">Dicis amore tui bellas ardere puellas, </l>
			<l n="2">Qui faciem sub aqua, Sexte, natantis habes. </l>
		</div>
		<div type="poem" n="88">
			<l n="1">Nil recitas et vis, Mamerce, poeta videri. </l>
			<l n="2">Quidquid vis esto, dummodo nil recites.  </l>
		</div>
		<div type="poem" n="89">
			<l n="1">Quod nimio gaudes noctem producere vino, </l>
			<l n="2">Ignosco: vitium, Gaure, Catonis habes. </l>
			<l n="3">Carmina quod scribis Musis et Apolline nullo, </l>
			<l n="4">Laudari debes: hoc Ciceronis habes: </l>
			<l n="5">Quod vomis, Antoni: quod luxuriaris, Apici. </l>
			<l n="6">Quod fellas, vitium dic mihi cuius habes? </l>
		</div>
		<div type="poem" n="90">
			<l n="1">Quintiliane, vagae moderator summe iuventae, </l>
			<l n="2">Gloria Romanae, Quintiliane, togae, </l>
			<l n="3">Vivere quod propero pauper nec inutilis annis, </l>
			<l n="4">Da veniam: properat vivere nemo satis. </l>
			<l n="5">Differat hoc, patrios optat qui vincere census </l>
			<l n="6">Atriaque inmodicis artat imaginibus. </l>
			<l n="7">Me focus et nigros non indignantia fumos </l>
			<l n="8">Tecta iuvant et fons vivos et herba rudis. </l>
			<l n="9">Sit mihi verna satur, sit non doctissima coniunx, </l>
			<l n="10">Sit nox cum somno, sit sine lite dies. </l>
		</div>
		<div type="poem" n="91">
			<l n="1">Rerum certa salus, terrarum gloria, Caesar, </l>
			<l n="2">Sospite quo magnos credimus esse deos, </l>
			<l n="3">Si festinatis totiens tibi lecta libellis </l>
			<l n="4">Detinuere oculos carmina nostra tuos, </l>
			<l n="5">Quod fortuna vetat fieri, permitte videri, </l>
			<l n="6">Natorum genitor credar ut esse trium. </l>
			<l n="7">Haec, si displicui, fuerint solacia nobis; </l>
			<l n="8">Haec fuerint nobis praemia, si placui. </l>
		</div>
		<div type="poem" n="93">
			<l n="1">'Primus ubi est' inquis 'cum sit liber iste secundus?' </l>
			<l n="2">Quid faciam, si plus ille pudoris habet? </l>
			<l n="3">Tu tamen hunc fieri si mavis, Regule, primum, </l>
			<l n="4">Unum de titulo tollere iota potes. </l>
		</div>
	</div>
	<div type="book" n="3">
		<div type="poem" n="1">
			<l n="1">Hoc tibi quidquid id est longinquis mittit ab oris </l>
			<l n="2">Gallia Romanae nomine dicta togae. </l>
			<l n="3">Hunc legis et laudas librum fortasse priorem: </l>
			<l n="4">Illa vel haec mea sunt, quae meliora putas. </l>
			<l n="5">Plus sane placeat domina qui natus in urbe est: </l>
			<l n="6">Debet enim Gallum vincere verna liber. </l>
		</div>
		<div type="poem" n="3">
			<l n="1">[Formonsam faciem nigro medicamine celas, </l>
			<l n="2">Sed non formonso corpore laedis aquas. </l>
			<l n="3">Ipsam crede deam verbis tibi dicere nostris: </l>
			<l n="4">'Aut aperi faciem, aut tunicata lava.'] </l>
		</div>
		<div type="poem" n="4">
			<l n="1">Romam vade, liber: si, veneris unde, requiret, </l>
			<l n="2">Aemiliae dices de regione viae. </l>
			<l n="3">Si, quibus in terris, qua simus in urbe, rogabit, </l>
			<l n="4">Corneli referas me licet esse Foro. </l>
			<l n="5">Cur absim, quaeret: breviter tu multa fatere: </l>
			<l n="6">'Non poterat vanae taedia ferre togae.' </l>
			<l n="7">'Quando venit?' dicet: tu respondeto: 'Poeta </l>
			<l n="8">Exierat: veniet, cum citharoedus erit.' </l>
		</div>
		<div type="poem" n="5">
			<l n="1">Vis commendari sine me cursurus in urbem, </l>
			<l n="2">Parve liber, multis, an satis unus erit? </l>
			<l n="3">Unus erit, mihi crede, satis, cui non eris hospes, </l>
			<l n="4">Iulius, assiduum nomen in ore meo. </l>
			<l n="5">Protinus hunc primae quaeres in limine Tectae: </l>
			<l n="6">Quos tenuit Daphnis, nunc tenet ille lares. </l>
			<l n="7">Est illi coniunx, quae te manibusque sinuque </l>
			<l n="8">Excipiet, tu vel pulverulentus eas. </l>
			<l n="9">Hos tu seu pariter sive hanc illumve priorem </l>
			<l n="10">Videris, hoc dices 'Marcus havere iubet,' </l>
			<l n="11">Et satis est: alios commendet epistula: peccat </l>
			<l n="12">Qui commendandum se putat esse suis. </l>
		</div>
		<div type="poem" n="6">
			<l n="1">Lux tibi post Idus numeratur tertia Maias, </l>
			<l n="2">Marcelline, tuis bis celebranda sacris. </l>
			<l n="3">Inputat aetherios ortus haec prima parenti, </l>
			<l n="4">Libat florentes haec tibi prima genas. </l>
			<l n="5">Magna licet dederit iucundae munera vitae, </l>
			<l n="6">Plus numquam patri praestitit ille dies.  </l>
		</div>
		<div type="poem" n="8">
			<l n="1">'Thaida Quintus amat.' Quam Thaida? 'Thaida luscam.' </l>
			<l n="2">Unum oculum Thais non habet, ille duos. </l>
		</div>
		<div type="poem" n="9">
			<l n="1">Versiculos in me narratur scribere Cinna. </l>
			<l n="2">Non scribit, cuius carmina nemo legit. </l>
		</div>
		<div type="poem" n="10">
			<l n="1">Constituit, Philomuse, pater tibi milia bina </l>
			<l n="2">Menstrua perque omnis praestitit illa dies, </l>
			<l n="3">Luxuriam premeret cum crastina semper egestas </l>
			<l n="4">Et vitiis essent danda diurna tuis. </l>
			<l n="5">Idem te moriens heredem ex asse reliquit. </l>
			<l n="6">Exheredavit te, Philomuse, pater. </l>
		</div>
		<div type="poem" n="11">
			<l n="1">Si tua nec Thais nec lusca est, Quinte, puella, </l>
			<l n="2">Cur in te factum distichon esse putas? </l>
			<l n="3">Sed similest aliquid? pro Laide Thaida dixi? </l>
			<l n="4">Dic mihi, quid simile est Thais et Hermione? </l>
			<l n="5">Tu tamen es Quintus: mutemus nomen amantis: </l>
			<l n="6">Si non vult Quintus, Thaida Sextus amet. </l>
		</div>
		<div type="poem" n="13">
			<l n="1">Dum non vis pisces, dum non vis carpere pullos </l>
			<l n="2">Et plus quam putri, Naevia, parcis apro, </l>
			<l n="3">Accusas rumpisque cocum, tamquam omnia cruda </l>
			<l n="4">Attulerit. Numquam sic ego crudus ero. </l>
		</div>
		<div type="poem" n="15">
			<l n="1">Plus credit nemo tota quam Cordus in urbe. </l>
			<l n="2">'Cum sit tam pauper, quomodo?' Caecus amat. </l>
		</div>
		<div type="poem" n="16">
			<l n="1">Das gladiatores, sutorum regule, Cerdo, </l>
			<l n="2">Quodque tibi tribuit subula, sica rapit. </l>
			<l n="3">Ebrius es: neque enim faceres hoc sobrius umquam, </l>
			<l n="4">Ut velles corio ludere, Cerdo, tuo. </l>
			<l n="5">Lusisti corio: sed te, mihi crede, memento </l>
			<l n="6">Nunc in pellicula, Cerdo, tenere tua. </l>
		</div>
		<div type="poem" n="17">
			<l n="1">Circumlata diu mensis scribilita secundis </l>
			<l n="2">Urebat nimio saeva calore manus; </l>
			<l n="3">Sed magis ardebat Sabidi gula: protinus ergo </l>
			<l n="4">Sufflavit buccis terque quaterque suis. </l>
			<l n="5">Illa quidem tepuit digitosque admittere visa est, </l>
			<l n="6">Sed nemo potuit tangere: merda fuit. </l>
		</div>
		<div type="poem" n="18">
			<l n="1">Perfrixisse tuas questa est praefatio fauces. </l>
			<l n="2">Cum te excusaris, Maxime, quid recitas?  </l>
		</div>
		<div type="poem" n="19">
			<l n="1">Proxima centenis ostenditur ursa columnis, </l>
			<l n="2">Exornant fictae qua platanona ferae. </l>
			<l n="3">Huius dum patulos adludens temptat hiatus </l>
			<l n="4">Pulcher Hylas, teneram mersit in ora manum. </l>
			<l n="5">Vipera sed caeco scelerata latebat in aere </l>
			<l n="6">Vivebatque anima deteriore fera. </l>
			<l n="7">Non sensit puer esse dolos, nisi dente recepto. </l>
			<l n="8">Dum perit. O facinus, falsa quod ursa fuit! </l>
		</div>
		<div type="poem" n="21">
			<l n="1">Proscriptum famulus servavit fronte notatus. </l>
			<l n="2">Non fuit haec domini vita, sed invidia.  </l>
		</div>
		<div type="poem" n="23">
			<l n="1">Omnia cum retro pueris obsonia tradas, </l>
			<l n="2">Cur non mensa tibi ponitur a pedibus? </l>
		</div>
		<div type="poem" n="24">
			<l n="1">Vite nocens rosa stabat moriturus ad aras </l>
			<l n="2">Hircus, Bacche, tuis victima grata focis. </l>
			<l n="3">Quem Tuscus mactare deo cum vellet haruspex, </l>
			<l n="4">Dixerat agresti forte rudique viro, </l>
			<l n="5">Ut cito testiculos et acuta falce secaret, </l>
			<l n="6">Taeter ut immundae carnis abiret odor. </l>
			<l n="7">Ipse super virides aras luctantia pronus </l>
			<l n="8">Dum resecat cultro colla premitque manu, </l>
			<l n="9">Ingens iratis apparuit hirnea sacris. </l>
			<l n="10">Occupat hanc ferro rusticus atque secat, </l>
			<l n="11">Hoc ratus antiquos sacrorum poscere ritus </l>
			<l n="12">Talibus et fibris numina prisca coli. </l>
			<l n="13">Sic, modo qui Tuscus fueras, nunc Gallus haruspex, </l>
			<l n="14">Dum iugulas hircum, factus es ipse caper. </l>
		</div>
		<div type="poem" n="26">
			<l n="1">Praedia solus habes et solus, Candide, nummos, </l>
			<l n="2">Aurea solus habes, murrina solus habes,  </l>
			<l n="3">Massica solus habes et Opimi Caecuba solus, </l>
			<l n="4">Et cor solus habes, solus et ingenium. </l>
			<l n="5">Omnia solus habes - hoc me puta velle negare! -  </l>
			<l n="6">Uxorem sed habes, Candide, cum populo. </l>
		</div>
		<div type="poem" n="27">
			<l n="1">Numquam me revocas, venias cum saepe vocatus: </l>
			<l n="2">Ignosco, nullum si modo, Galle, vocas. </l>
			<l n="3">Invitas alios: vitium est utriusque. 'Quod?' inquis. </l>
			<l n="4">Et mihi cor non est, et tibi, Galle, pudor. </l>
		</div>
		<div type="poem" n="28">
			<l n="1">Auriculam Mario graviter miraris olere. </l>
			<l n="2">Tu facis hoc: garris, Nestor, in auriculam. </l>
		</div>
		<div type="poem" n="30">
			<l n="1">Sportula nulla datur; gratis conviva recumbis: </l>
			<l n="2">Dic mihi, quid Romae, Gargiliane, facis? </l>
			<l n="3">Unde tibi togula est et fuscae pensio cellae? </l>
			<l n="4">Unde datur quadrans? unde vir es Chiones? </l>
			<l n="5">Cum ratione licet dicas te vivere summa, </l>
			<l n="6">Quod vivis, nulla cum ratione facis. </l>
		</div>
		<div type="poem" n="31">
			<l n="1">Sunt tibi, confiteor, diffusi iugera campi </l>
			<l n="2">Urbanique tenent praedia multa lares, </l>
			<l n="3">Et servit dominae numerosus debitor arcae </l>
			<l n="4">Sustentatque tuas aurea massa dapes. </l>
			<l n="5">Fastidire tamen noli, Rufine, minores: </l>
			<l n="6">Plus habuit Didymos, plus Philomelus habet. </l>
		</div>
		<div type="poem" n="32">
			<l n="1">Non possum vetulam. Quereris, Matrinia? possum </l>
			<l n="2">Et vetulam, sed tu mortua, non vetula es.  </l>
			<l n="3">Possum Hecubam, possum Niobam, Matrinia, sed si </l>
			<l n="4">Nondum erit illa canis, nondum erit illa lapis. </l>
		</div>
		<div type="poem" n="33">
			<l n="1">Ingenuam malo, sed si tamen illa negetur, </l>
			<l n="2">Libertina mihi proxuma condicio est: </l>
			<l n="3">Extremo est ancilla loco: sed vincet utramque, </l>
			<l n="4">Si facie nobis haec erit ingenua. </l>
		</div>
		<div type="poem" n="34">
			<l n="1">Digna tuo cur sis indignaque nomine, dicam. </l>
			<l n="2">Frigida es et nigra es: non es et es Chione. </l>
		</div>
		<div type="poem" n="36">
			<l n="1">Quod novus et nuper factus tibi praestat amicus, </l>
			<l n="2">Hoc praestare iubes me, Fabiane, tibi: </l>
			<l n="3">Horridus ut primo semper te mane salutem </l>
			<l n="4">Per mediumque trahat me tua sella lutum, </l>
			<l n="5">Lassus ut in thermas decuma vel serius hora </l>
			<l n="6">Te sequar Agrippae, cum laver ipse Titi. </l>
			<l n="7">Hoc per triginta merui, Fabiane, Decembres, </l>
			<l n="8">Ut sim tiro tuae semper amicitiae? </l>
			<l n="9">Hoc merui, Fabiane, toga tritaque meaque, </l>
			<l n="10">Ut nondum credas me meruisse rudem? </l>
		</div>
		<div type="poem" n="37">
			<l n="1">Irasci tantum felices nostis amici. </l>
			<l n="2">Non belle facitis, sed iuvat hoc: facite. </l>
		</div>
		<div type="poem" n="38">
			<l n="1">Quae te causa trahit vel quae fiducia Romam, </l>
			<l n="2">Sexte? quid aut speras aut petis inde? refer. </l>
			<l n="3">'Causas' inquis 'agam Cicerone disertior ipso </l>
			<l n="4">Atque erit in triplici par mihi nemo foro.'  </l>
			<l n="5">Egit Atestinus causas et Civis - utrumque </l>
			<l n="6">Noras - ; sed neutri pensio tota fuit. </l>
			<l n="7">'Si nihil hinc veniet, pangentur carmina nobis: </l>
			<l n="8">Audieris, dices esse Maronis opus.' </l>
			<l n="9">Insanis: omnes gelidis quicumque lacernis </l>
			<l n="10">Sunt ibi, Nasones Vergiliosque vides. </l>
			<l n="11">'Atria magna colam.' Vix tres aut quattuor ista </l>
			<l n="12">Res aluit, pallet cetera turba fame. </l>
			<l n="13">'Quid faciam? suade: nam certum est vivere Romae.' </l>
			<l n="14">Si bonus es, casu vivere, Sexte, potes. </l>
		</div>
		<div type="poem" n="39">
			<l n="1">Iliaco similem puerum, Faustine, ministro </l>
			<l n="2">Lusca Lycoris amat. Quam bene lusca videt! </l>
		</div>
		<div type="poem" n="41">
			<l n="1">Mutua quod nobis ter quinquagena dedisti </l>
			<l n="2">Ex opibus tantis, quas gravis arca premit, </l>
			<l n="3">Esse tibi magnus, Telesine, videris amicus. </l>
			<l n="4">Tu magnus, quod das? immo ego, quod recipis. </l>
		</div>
		<div type="poem" n="42">
			<l n="1">Lomento rugas uteri quod condere temptas, </l>
			<l n="2">Polla, tibi ventrem, non mihi labra linis. </l>
			<l n="3">Simpliciter pateat vitium fortasse pusillum: </l>
			<l n="4">Quod tegitur, magnum creditur esse malum. </l>
		</div>
		<div type="poem" n="43">
			<l n="1">Mentiris iuvenem tinctis, Laetine, capillis, </l>
			<l n="2">Tam subito corvus, qui modo cycnus eras. </l>
			<l n="3">Non omnes fallis; scit te Proserpina canum: </l>
			<l n="4">Personam capiti detrahet illa tuo.  </l>
		</div>
		<div type="poem" n="45">
			<l n="1">Fugerit an Phoebus mensas cenamque Thyestae </l>
			<l n="2">Ignoro: fugimus nos, Ligurine, tuam. </l>
			<l n="3">Illa quidem lauta est dapibusque instructa superbis, </l>
			<l n="4">Sed nihil omnino te recitante placet. </l>
			<l n="5">Nolo mihi ponas rhombos mullumve bilibrem, </l>
			<l n="6">Nec volo boletos, ostrea nolo: tace. </l>
		</div>
		<div type="poem" n="46">
			<l n="1">Exigis a nobis operam sine fine togatam: </l>
			<l n="2">Non eo, libertum sed tibi mitto meum. </l>
			<l n="3">'Non est' inquis 'idem.' Multo plus esse probabo: </l>
			<l n="4">Vix ego lecticam subsequar, ille feret. </l>
			<l n="5">In turbam incideris, cunctos umbone repellet: </l>
			<l n="6">Invalidum est nobis ingenuumque latus. </l>
			<l n="7">Quidlibet in causa narraveris, ipse tacebo: </l>
			<l n="8">At tibi tergeminum mugiet ille sophos.  </l>
			<l n="9">Lis erit, ingenti faciet convicia voce: </l>
			<l n="10">Esse pudor vetuit fortia verba mihi. </l>
			<l n="11">'Ergo nihil nobis' inquis 'praestabis amicus?' </l>
			<l n="12">Quidquid libertus, Candide, non poterit. </l>
		</div>
		<div type="poem" n="48">
			<l n="1">Pauperis extruxit cellam, sed vendidit Olus </l>
			<l n="2">Praedia: nunc cellam pauperis Olus habet. </l>
		</div>
		<div type="poem" n="49">
			<l n="1">Veientana mihi misces, ubi Massica potas: </l>
			<l n="2">Olfacere haec malo pocula, quam bibere. </l>
		</div>
		<div type="poem" n="50">
			<l n="1">Haec tibi, non alia, est ad cenam causa vocandi, </l>
			<l n="2">Versiculos recites ut, Ligurine, tuos. </l>
			<l n="3">Deposui soleas, adfertur protinus ingens </l>
			<l n="4">Inter lactucas oxygarumque liber: </l>
			<l n="5">Alter perlegitur, dum fercula prima morantur: </l>
			<l n="6">Tertius est, nec adhuc mensa secunda venit:  </l>
			<l n="7">Et quartum recitas et quintum denique librum. </l>
			<l n="8">Putidus est, totiens si mihi ponis aprum. </l>
			<l n="9">Quod si non scombris scelerata poemata donas, </l>
			<l n="10">Cenabis solus iam, Ligurine, domi. </l>
		</div>
		<div type="poem" n="51">
			<l n="1">Cum faciem laudo, cum miror crura manusque, </l>
			<l n="2">Dicere, Galla, soles 'Nuda placebo magis,' </l>
			<l n="3">Et semper vitas communia balnea nobis. </l>
			<l n="4">Numquid, Galla, times, ne tibi non placeam? </l>
		</div>
		<div type="poem" n="52">
			<l n="1">Empta domus fuerat tibi, Tongiliane, ducentis: </l>
			<l n="2">Abstulit hanc nimium casus in urbe frequens. </l>
			<l n="3">Conlatum est deciens. Rogo, non potes ipse videri </l>
			<l n="4">Incendisse tuam, Tongiliane, domum? </l>
		</div>
		<div type="poem" n="54">
			<l n="1">Cum dare non possim quod poscis, Galla, rogantem, </l>
			<l n="2">Multo simplicius, Galla, negare potes. </l>
		</div>
		<div type="poem" n="55">
			<l n="1">Quod quacumque venis, Cosmum migrare putamus </l>
			<l n="2">Et fluere excusso cinnama fusa vitro, </l>
			<l n="3">Nolo peregrinis placeas tibi, Gellia, nugis. </l>
			<l n="4">Scis, puto, posse meum sic bene olere canem. </l>
		</div>
		<div type="poem" n="56">
			<l n="1">Sit cisterna mihi, quam vinea, malo Ravennae, </l>
			<l n="2">Cum possim multo vendere pluris aquam.  </l>
		</div>
		<div type="poem" n="57">
			<l n="1">Callidus inposuit nuper mihi copo Ravennae: </l>
			<l n="2">Cum peterem mixtum, vendidit ille merum. </l>
		</div>
		<div type="poem" n="59">
			<l n="1">Sutor Cerdo dedit tibi, culta Bononia, munus, </l>
			<l n="2">Fullo dedit Mutinae: nunc ubi copo dabit? </l>
		</div>
		<div type="poem" n="60">
			<l n="1">Cum vocer ad cenam non iam venalis ut ante, </l>
			<l n="2">Cur mihi non eadem, quae tibi, cena datur? </l>
			<l n="3">Ostrea tu sumis stagno saturata Lucrino, </l>
			<l n="4">Sugitur inciso mitulus ore mihi: </l>
			<l n="5">Sunt tibi boleti, fungos ego sumo suillos: </l>
			<l n="6">Res tibi cum rhombost, at mihi cum sparulo: </l>
			<l n="7">Aureus inmodicis turtur te clunibus implet, </l>
			<l n="8">Ponitur in cavea mortua pica mihi. </l>
			<l n="9">Cur sine te ceno, cum tecum, Pontice, cenem? </l>
			<l n="10">Sportula quod non est, prosit: edamus idem. </l>
		</div>
		<div type="poem" n="61">
			<l n="1">Esse nihil dicis quidquid petis, inprobe Cinna: </l>
			<l n="2">Si nil, Cinna, petis, nil tibi, Cinna, nego.  </l>
		</div>
		<div type="poem" n="62">
			<l n="1">Centenis quod emis pueros et saepe ducenis, </l>
			<l n="2">Quod sub rege Numa condita vina bibis, </l>
			<l n="3">Quod constat decies tibi non spatiosa supellex, </l>
			<l n="4">Libra quod argenti milia quinque rapit, </l>
			<l n="5">Aurea quod fundi pretio carruca paratur, </l>
			<l n="6">Quod pluris mula est, quam domus empta tibi: </l>
			<l n="7">Haec animo credis magno te, Quinte, parare? </l>
			<l n="8">Falleris: haec animus, Quinte, pusillus emit. </l>
		</div>
		<div type="poem" n="63">
			<l n="1">Cotile, bellus homo es: dicunt hoc, Cotile, multi. </l>
			<l n="2">Audio: sed quid sit, dic mihi, bellus homo. </l>
			<l n="3">'Bellus homo est, flexos qui digerit ordine crines, </l>
			<l n="4">Balsama qui semper, cinnama semper olet; </l>
			<l n="5">Cantica qui Nili, qui Gaditana susurrat, </l>
			<l n="6">Qui movet in varios bracchia volsa modos; </l>
			<l n="7">Inter femineas tota qui luce cathedras </l>
			<l n="8">Desidet atque aliqua semper in aure sonat, </l>
			<l n="9">Qui legit hinc illinc missas scribitque tabellas; </l>
			<l n="10">Pallia vicini qui refugit cubiti; </l>
			<l n="11">Qui scit, quam quis amet, qui per convivia currit, </l>
			<l n="12">Hirpini veteres qui bene novit avos.' </l>
			<l n="13">Quid narras? hoc est, hoc est homo, Cotile, bellus? </l>
			<l n="14">Res pertricosa est, Cotile, bellus homo. </l>
		</div>
		<div type="poem" n="65">
			<l n="1">Quod spirat tenera malum mordente puella, </l>
			<l n="2">Quod de Corycio quae venit aura croco;  </l>
			<l n="3">Vinea quod primis floret cum cana racemis, </l>
			<l n="4">Gramina quod redolent, quae modo carpsit ovis; </l>
			<l n="5">Quod myrtus, quod messor Arabs, quod sucina trita, </l>
			<l n="6">Pallidus Eoo ture quod ignis olet; </l>
			<l n="7">Glaeba quod aestivo leviter cum spargitur imbre, </l>
			<l n="8">Quod madidas nardo passa corona comas: </l>
			<l n="9">Hoc tua, saeve puer Diadumene, basia fragrant. </l>
			<l n="10">Quid si tota dares illa sine invidia? </l>
		</div>
		<div type="poem" n="66">
			<l n="1">Par scelus admisit Phariis Antonius armis: </l>
			<l n="2">Abscidit voltus ensis uterque sacros. </l>
			<l n="3">Illud, laurigeros ageres cum laeta triumphos, </l>
			<l n="4">Hoc tibi, Roma, caput, cum loquereris, erat. </l>
			<l n="5">Antoni tamen est peior, quam causa Pothini: </l>
			<l n="6">Hic facinus domino praestitit, ille sibi. </l>
		</div>
		<div type="poem" n="68">
			<l n="1">Huc est usque tibi scriptus, matrona, libellus. </l>
			<l n="2">Cui sint scripta, rogas, interiora? mihi. </l>
			<l n="3">Gymnasium, thermae, stadium est hac parte: recede. </l>
			<l n="4">Exuimur: nudos parce videre viros. </l>
			<l n="5">Hinc iam deposito post vina rosasque pudore, </l>
			<l n="6">Quid dicat, nescit saucia Terpsichore: </l>
			<l n="7">Schemate nec dubio, sed aperte nominat illam, </l>
			<l n="8">Quam recipit sexto mense superba Venus,  </l>
			<l n="9">Custodem medio statuit quam vilicus horto, </l>
			<l n="10">Opposita spectat quam proba virgo manu. </l>
			<l n="11">Si bene te novi, longum iam lassa libellum </l>
			<l n="12">Ponebas, totum nunc studiosa leges. </l>
		</div>
		<div type="poem" n="69">
			<l n="1">Omnia quod scribis castis epigrammata verbis </l>
			<l n="2">Inque tuis nulla est mentula carminibus, </l>
			<l n="3">Admiror, laudo; nihil est te sanctius uno: </l>
			<l n="4">At mea luxuria pagina nulla vacat. </l>
			<l n="5">Haec igitur nequam iuvenes facilesque puellae, </l>
			<l n="6">Haec senior, sed quem torquet amica, legat. </l>
			<l n="7">At tua, Cosconi, venerandaque sanctaque verba </l>
			<l n="8">A pueris debent virginibusque legi. </l>
		</div>
		<div type="poem" n="70">
			<l n="1">Moechus es Aufidiae, qui vir, Scaevine, fuisti; </l>
			<l n="2">Rivalis fuerat qui tuus, ille vir est. </l>
			<l n="3">Cur aliena placet tibi, quae tua non placet, uxor? </l>
			<l n="4">Numquid securus non potes arrigere? </l>
		</div>
		<div type="poem" n="71">
			<l n="1">Mentula cum doleat puero, tibi, Naevole, culus, </l>
			<l n="2">Non sum divinus, sed scio quid facias. </l>
		</div>
		<div type="poem" n="72">
			<l n="1">Vis futui, nec vis mecum, Saufeia, lavari. </l>
			<l n="2">Nescio quod magnum suspicor esse nefas. </l>
			<l n="3">Aut tibi pannosae dependent pectore mammae, </l>
			<l n="4">Aut sulcos uteri prodere nuda times, </l>
			<l n="5">Aut infinito lacerum patet inguen hiatu, </l>
			<l n="6">Aut aliquid cunni prominet ore tui. </l>
			<l n="7">Sed nihil est horum, credo, pulcherrima nuda es. </l>
			<l n="8">Si verum est, vitium peius habes: fatua es. </l>
		</div>
		<div type="poem" n="74">
			<l n="1">Psilothro faciem levas et dropace calvam. </l>
			<l n="2">Numquid tonsorem, Gargiliane, times? </l>
			<l n="3">Quid facient ungues? nam certe non potes illos </l>
			<l n="4">Resina, Veneto nec resecare luto. </l>
			<l n="5">Desine, si pudor est, miseram traducere calvam: </l>
			<l n="6">Hoc fieri cunno, Gargiliane, solet. </l>
		</div>
		<div type="poem" n="75">
			<l n="1">Stare, Luperce, tibi iam pridem mentula desi=t, </l>
			<l n="2">Luctaris demens tu tamen arrigere. </l>
			<l n="3">Sed nihil erucae faciunt bulbique salaces, </l>
			<l n="4">Inproba nec prosunt iam satureia tibi. </l>
			<l n="5">Coepisti puras opibus corrumpere buccas: </l>
			<l n="6">Sic quoque non vivit sollicitata Venus. </l>
			<l n="7">Mirari satis hoc quisquam vel credere possit, </l>
			<l n="8">Quod non stat, magno stare, Luperce, tibi? </l>
		</div>
		<div type="poem" n="76">
			<l n="1">Arrigis ad vetulas, fastidis, Basse, puellas, </l>
			<l n="2">Nec formosa tibi, sed moritura placet. </l>
			<l n="3">Hic, rogo, non furor est, non haec est mentula demens? </l>
			<l n="4">Cum possis Hecaben, non potes Andromachen! </l>
		</div>
		<div type="poem" n="78">
			<l n="1">Minxisti currente semel, Pauline, carina. </l>
			<l n="2">Meiere vis iterum? iam Palinurus eris. </l>
		</div>
		<div type="poem" n="79">
			<l n="1">Rem peragit nullam Sertorius, inchoat omnes. </l>
			<l n="2">Hunc ego, cum futuit, non puto perficere. </l>
		</div>
		<div type="poem" n="80">
			<l n="1">De nullo loqueris, nulli maledicis, Apici: </l>
			<l n="2">Rumor ait linguae te tamen esse malae. </l>
		</div>
		<div type="poem" n="81">
			<l n="1">Quid cum femineo tibi, Baetice Galle, barathro? </l>
			<l n="2">Haec debet medios lambere lingua viros. </l>
			<l n="3">Abscisa est quare Samia tibi mentula testa, </l>
			<l n="4">Si tibi tam gratus, Baetice, cunnus erat? </l>
			<l n="5">Castrandum caput est: nam sis licet inguine Gallus, </l>
			<l n="6">Sacra tamen Cybeles decipis: ore vir es. </l>
		</div>
		<div type="poem" n="83">
			<l n="1">Ut faciam breviora mones epigrammata, Corde. </l>
			<l n="2">'Fac mihi, quod Chione': non potui brevius. </l>
		</div>
		<div type="poem" n="85">
			<l n="1">Quis tibi persuasit naris abscidere moecho? </l>
			<l n="2">Non hac peccatum est parte, marite, tibi. </l>
			<l n="3">Stulte, quid egisti? nihil hic tibi perdidit uxor, </l>
			<l n="4">Cum sit salva tui mentula Deiphobi. </l>
		</div>
		<div type="poem" n="86">
			<l n="1">Ne legeres partem lascivi, casta, libelli, </l>
			<l n="2">Praedixi et monui: tu tamen, ecce, legis. </l>
			<l n="3">Sed si Panniculum spectas et, casta, Latinum, -  </l>
			<l n="4">Non sunt haec mimis inprobiora - lege.  </l>
		</div>
		<div type="poem" n="87">
			<l n="1">Narrat te, Chione, rumor numquam esse fututam </l>
			<l n="2">Atque nihil cunno purius esse tuo. </l>
			<l n="3">Tecta tamen non hac, qua debes, parte lavaris: </l>
			<l n="4">Si pudor est, transfer subligar in faciem. </l>
		</div>
		<div type="poem" n="88">
			<l n="1">Sunt gemini fratres, diversa sed inguina lingunt. </l>
			<l n="2">Dicite, dissimiles sunt magis, an similes? </l>
		</div>
		<div type="poem" n="89">
			<l n="1">Utere lactucis et mollibus utere malvis: </l>
			<l n="2">Nam faciem durum, Phoebe, cacantis habes. </l>
		</div>
		<div type="poem" n="90">
			<l n="1">Volt, non volt dare Galla mihi, nec dicere possum, </l>
			<l n="2">Quod volt et non volt, quid sibi Galla velit. </l>
		</div>
		<div type="poem" n="91">
			<l n="1">Cum peteret patriae missicius arva Ravennae, </l>
			<l n="2">Semiviro Cybeles cum grege iunxit iter. </l>
			<l n="3">Huic comes haerebat domini fugitivus Achillas </l>
			<l n="4">Insignis forma nequitiaque puer. </l>
			<l n="5">Hoc steriles sensere viri: qua parte cubaret </l>
			<l n="6">Quaerunt. Sed tacitos sensit et ille dolos: </l>
			<l n="7">Mentitur, credunt. Somni post vina petuntur: </l>
			<l n="8">Continuo ferrum noxia turba rapit </l>
			<l n="9">Exciduntque senem, spondae qui parte iacebat; </l>
			<l n="10">Namque puer pluteo vindice tutus erat. </l>
			<l n="11">Subpositam quondam fama est pro virgine cervam, </l>
			<l n="12">At nunc pro cervo mentula subposita est. </l>
		</div>
		<div type="poem" n="92">
			<l n="1">Ut patiar moechum, rogat uxor, Galle, sed unum. </l>
			<l n="2">Huic ego non oculos eruo, Galle, duos? </l>
		</div>
		<div type="poem" n="94">
			<l n="1">Esse negas coctum leporem poscisque flagella. </l>
			<l n="2">Mavis, Rufe, cocum scindere, quam leporem. </l>
		</div>
		<div type="poem" n="95">
			<l n="1">Numquam dicis have, sed reddis, Naevole, semper, </l>
			<l n="2">Quod prior et corvus dicere saepe solet. </l>
			<l n="3">Cur hoc expectas a me, rogo, Naevole, dicas: </l>
			<l n="4">Nam puto nec melior, Naevole, nec prior es. </l>
			<l n="5">Praemia laudato tribuit mihi Caesar uterque </l>
			<l n="6">Natorumque dedit iura paterna trium.  </l>
			<l n="7">Ore legor multo notumque per oppida nomen </l>
			<l n="8">Non expectato dat mihi fama rogo. </l>
			<l n="9">Est et in hoc aliquid: vidit me Roma tribunum </l>
			<l n="10">Et sedeo qua te suscitat Oceanus. </l>
			<l n="11">Quot mihi Caesareo facti sunt munere cives, </l>
			<l n="12">Nec famulos totidem suspicor esse tibi. </l>
			<l n="13">Sed pedicaris, sed pulchre, Naevole, ceves. </l>
			<l n="14">Iam iam tu prior es, Naevole, vincis: have. </l>
		</div>
		<div type="poem" n="97">
			<l n="1">Ne legat hunc Chione, mando tibi, Rufe, libellum. </l>
			<l n="2">Carmine laesa meo est, laedere et illa potest. </l>
		</div>
		<div type="poem" n="99">
			<l n="1">Irasci nostro non debes, Cerdo, libello. </l>
			<l n="2">Ars tua, non vita est carmine laesa meo. </l>
			<l n="3">Innocuos permitte sales. Cur ludere nobis </l>
			<l n="4">Non liceat, licuit si iugulare tibi? </l>
		</div>
		<div type="poem" n="100">
			<l n="1">Cursorem sexta tibi, Rufe, remisimus hora, </l>
			<l n="2">Carmina quem madidum nostra tulisse reor: </l>
			<l n="3">Imbribus inmodicis caelum nam forte ruebat. </l>
			<l n="4">Non aliter mitti debuit iste liber. </l>
		</div>
	</div>
	<div type="book" n="4">
		<div type="poem" n="1">
			<l n="1">Caesaris alma dies et luce sacratior illa, </l>
			<l n="2">Conscia Dictaeum qua tulit Ida Iovem, </l>
			<l n="3">Longa, precor, Pylioque veni numerosior aevo </l>
			<l n="4">Semper et hoc voltu vel meliore nite. </l>
			<l n="5">Hic colat Albano Tritonida multus in auro </l>
			<l n="6">Perque manus tantas plurima quercus eat; </l>
			<l n="7">Hic colat ingenti redeuntia saecula lustro </l>
			<l n="8">Et quae Romuleus sacra Tarentos habet. </l>
			<l n="9">Magna quidem, superi, petimus, sed debita terris: </l>
			<l n="10">Pro tanto quae sunt inproba vota deo? </l>
		</div>
		<div type="poem" n="3">
			<l n="1">Aspice quam densum tacitarum vellus aquarum </l>
			<l n="2">Defluat in voltus Caesaris inque sinus. </l>
			<l n="3">Indulget tamen ille Iovi, nec vertice moto </l>
			<l n="4">Concretas pigro frigore ridet aquas, </l>
			<l n="5">Sidus Hyperborei solitus lassare Bootae </l>
			<l n="6">Et madidis Helicen dissimulare comis.  </l>
			<l n="7">Quis siccis lascivit aquis et ab aethere ludit? </l>
			<l n="8">Suspicor has pueri Caesaris esse nives. </l>
		</div>
		<div type="poem" n="5">
			<l n="1">Vir bonus et pauper linguaque et pectore verus, </l>
			<l n="2">Quid tibi vis, urbem qui, Fabiane, petis? </l>
			<l n="3">Qui nec leno potes nec comissator haberi, </l>
			<l n="4">Nec pavidos tristi voce citare reos, </l>
			<l n="5">Nec potes uxorem cari corrumpere amici, </l>
			<l n="6">Nec potes algentes arrigere ad vetulas, </l>
			<l n="7">Vendere nec vanos circa Palatia fumos, </l>
			<l n="8">Plaudere nec Cano, plaudere nec Glaphyro: </l>
			<l n="9">Unde miser vives? 'Homo certus, fidus amicus - '. </l>
			<l n="10">Hoc nihil est: numquam sic Philomelus eris. </l>
		</div>
		<div type="poem" n="7">
			<l n="1">Cur, here quod dederas, hodie, puer Hylle, negasti, </l>
			<l n="2">Durus tam subito, qui modo mitis eras?  </l>
			<l n="3">Sed iam causaris barbamque annosque pilosque. </l>
			<l n="4">O nox quam longa es, quae facis una senem! </l>
			<l n="5">Quid nos derides? here qui puer, Hylle, fuisti, </l>
			<l n="6">Dic nobis, hodie qua ratione vir es? </l>
		</div>
		<div type="poem" n="8">
			<l n="1">Prima salutantes atque altera conterit hora, </l>
			<l n="2">Exercet raucos tertia causidicos, </l>
			<l n="3">In quintam varios extendit Roma labores, </l>
			<l n="4">Sexta quies lassis, septima finis erit, </l>
			<l n="5">Sufficit in nonam nitidis octava palaestris, </l>
			<l n="6">Imperat extructos frangere nona toros: </l>
			<l n="7">Hora libellorum decuma est, Eupheme, meorum, </l>
			<l n="8">Temperat ambrosias cum tua cura dapes </l>
			<l n="9">Et bonus aetherio laxatur nectare Caesar </l>
			<l n="10">Ingentique tenet pocula parca manu. </l>
			<l n="11">Tunc admitte iocos: gressu timet ire licenti </l>
			<l n="12">Ad matutinum nostra Thalia Iovem. </l>
		</div>
		<div type="poem" n="10">
			<l n="1">Dum novus est nec adhuc rasa mihi fronte libellus, </l>
			<l n="2">Pagina dum tangi non bene sicca timet, </l>
			<l n="3">I puer et caro perfer leve munus amico, </l>
			<l n="4">Qui meruit nugas primus habere meas. </l>
			<l n="5">Curre, sed instructus: comitetur Punica librum </l>
			<l n="6">Spongia: muneribus convenit illa meis. </l>
			<l n="7">Non possunt nostros multae, Faustine, liturae </l>
			<l n="8">Emendare iocos: una litura potest. </l>
		</div>
		<div type="poem" n="11">
			<l n="1">Dum nimium vano tumefactus nomine gaudes </l>
			<l n="2">Et Saturninum te, miser, esse pudet, </l>
			<l n="3">Impia Parrhasia movisti bella sub ursa, </l>
			<l n="4">Qualia qui Phariae coniugis arma tulit.  </l>
			<l n="5">Excideratne adeo fatum tibi nominis huius, </l>
			<l n="6">Obruit Actiaci quod gravis ira freti? </l>
			<l n="7">An tibi promisit Rhenus quod non dedit illi </l>
			<l n="8">Nilus, et Arctois plus licuisset aquis? </l>
			<l n="9">Ille etiam nostris Antonius occidit armis, </l>
			<l n="10">Qui tibi conlatus, perfide, Caesar erat. </l>
		</div>
		<div type="poem" n="12">
			<l n="1">Nulli, Thai, negas, sed si te non pudet istud, </l>
			<l n="2">Hoc saltem pudeat, Thai, negare nihil. </l>
		</div>
		<div type="poem" n="13">
			<l n="1">Claudia, Rufe, meo nubit Peregrina Pudenti: </l>
			<l n="2">Macte esto taedis, o Hymenaee, tuis. </l>
			<l n="3">Tam bene rara suo miscentur cinnama nardo, </l>
			<l n="4">Massica Theseis tam bene vina favis; </l>
			<l n="5">Nec melius teneris iunguntur vitibus ulmi, </l>
			<l n="6">Nec plus lotos aquas, litora myrtus amat. </l>
			<l n="7">Candida perpetuo reside, Concordia, lecto, </l>
			<l n="8">Tamque pari semper sit Venus aequa iugo: </l>
			<l n="9">Diligat illa senem quondam, sed et ipsa marito </l>
			<l n="10">Tum quoque, cum fuerit, non videatur anus. </l>
		</div>
		<div type="poem" n="15">
			<l n="1">Mille tibi nummos hesterna luce roganti </l>
			<l n="2">In sex aut septem, Caeciliane, dies </l>
			<l n="3">'Non habeo' dixi: sed tu causatus amici </l>
			<l n="4">Adventum lancem paucaque vasa rogas. </l>
			<l n="5">Stultus es? an stultum me credis, amice? negavi </l>
			<l n="6">Mille tibi nummos, milia quinque dabo? </l>
		</div>
		<div type="poem" n="16">
			<l n="1">Privignum non esse tuae te, Galle, novercae </l>
			<l n="2">Rumor erat, coniunx dum fuit illa patris. </l>
			<l n="3">Non tamen hoc poterat vivo genitore probari. </l>
			<l n="4">Iam nusquam pater est, Galle, noverca domi est. </l>
			<l n="5">Magnus ab infernis revocetur Tullius umbris </l>
			<l n="6">Et te defendat Regulus ipse licet, </l>
			<l n="7">Non potes absolvi: nam quae non desinit esse </l>
			<l n="8">Post patrem, numquam, Galle, noverca fuit. </l>
		</div>
		<div type="poem" n="18">
			<l n="1">Qua vicina pluit Vipsanis porta columnis </l>
			<l n="2">Et madet adsiduo lubricus imbre lapis, </l>
			<l n="3">In iugulum pueri, qui roscida tecta subibat, </l>
			<l n="4">Decidit hiberno praegravis unda gelu: </l>
			<l n="5">Cumque peregisset miseri crudelia fata, </l>
			<l n="6">Tabuit in calido volnere mucro tener. </l>
			<l n="7">Quid non saeva sibi voluit Fortuna licere? </l>
			<l n="8">Aut ubi non mors est, si iugulatis aquae? </l>
		</div>
		<div type="poem" n="19">
			<l n="1">Hanc tibi Sequanicae pinguem textricis alumnam, </l>
			<l n="2">Quae Lacedaemonium barbara nomen habet, </l>
			<l n="3">Sordida, sed gelido non aspernanda Decembri </l>
			<l n="4">Dona, peregrinam mittimus endromida: -   </l>
			<l n="5">Seu lentum ceroma teris tepidumve trigona, </l>
			<l n="6">Sive harpasta manu pulverulenta rapis, </l>
			<l n="7">Plumea seu laxi partiris pondera follis, </l>
			<l n="8">Sive levem cursu vincere quaeris Athan -  </l>
			<l n="9">Ne madidos intret penetrabile frigus in artus, </l>
			<l n="10">Neve gravis subita te premat Iris aqua. </l>
			<l n="11">Ridebis ventos hoc munere tectus et imbris: </l>
			<l n="12">Nec sic in Tyria sindone tutus eris. </l>
		</div>
		<div type="poem" n="20">
			<l n="1">Dicit se vetulam, cum sit Caerellia pupa: </l>
			<l n="2">Pupam se dicit Gellia, cum sit anus. </l>
			<l n="3">Ferre nec hanc possis, possis, Colline, nec illam: </l>
			<l n="4">Altera ridicula est, altera putidula. </l>
		</div>
		<div type="poem" n="22">
			<l n="1">Primos passa toros et adhuc placanda marito </l>
			<l n="2">Merserat in nitidos se Cleopatra lacus, </l>
			<l n="3">Dum fugit amplexus. Sed prodidit unda latentem; </l>
			<l n="4">Lucebat, totis cum tegeretur aquis: </l>
			<l n="5">Condita sic puro numerantur lilia vitro, </l>
			<l n="6">Sic prohibet tenuis gemma latere rosas. </l>
			<l n="7">Insilui mersusque vadis luctantia carpsi </l>
			<l n="8">Basia: perspicuae plus vetuistis aquae. </l>
		</div>
		<div type="poem" n="24">
			<l n="1">Omnes quas habuit, Fabiane, Lycoris amicas </l>
			<l n="2">Extulit: uxori fiat amica meae. </l>
		</div>
		<div type="poem" n="25">
			<l n="1">Aemula Baianis Altini litora villis </l>
			<l n="2">Et Phaethontei conscia silva rogi, </l>
			<l n="3">Quaeque Antenoreo Dryadum pulcherrima Fauno </l>
			<l n="4">Nupsit ad Euganeos Sola puella lacus, </l>
			<l n="5">Et tu Ledaeo felix Aquileia Timavo, </l>
			<l n="6">Hic ubi septenas Cyllarus hausit aquas: </l>
			<l n="7">Vos eritis nostrae requies portusque senectae, </l>
			<l n="8">Si iuris fuerint otia nostra sui. </l>
		</div>
		<div type="poem" n="26">
			<l n="1">Quod te mane domi toto non vidimus anno, </l>
			<l n="2">Vis dicam, quantum, Postume, perdiderim? </l>
			<l n="3">Tricenos, puto, bis, vicenos ter, puto, nummos. </l>
			<l n="4">Ignosces: togulam, Postume, pluris emo. </l>
		</div>
		<div type="poem" n="27">
			<l n="1">Saepe meos laudare soles, Auguste, libellos. </l>
			<l n="2">Invidus ecce negat: num minus ergo soles? </l>
			<l n="3">Quid, quod honorato non sola voce dedisti, </l>
			<l n="4">Non alius poterat quae dare dona mihi? </l>
			<l n="5">Ecce iterum nigros conrodit lividus ungues. </l>
			<l n="6">Da, Caesar, tanto tu magis, ut doleat. </l>
		</div>
		<div type="poem" n="29">
			<l n="1">Obstat, care Pudens, nostris sua turba libellis </l>
			<l n="2">Lectoremque frequens lassat et implet opus. </l>
			<l n="3">Rara iuvant: primis sic maior gratia pomis, </l>
			<l n="4">Hibernae pretium sic meruere rosae; </l>
			<l n="5">Sic spoliatricem commendat fastus amicam, </l>
			<l n="6">Ianua nec iuvenem semper aperta tenet. </l>
			<l n="7">Saepius in libro numeratur Persius uno, </l>
			<l n="8">Quam levis in tota Marsus Amazonide. </l>
			<l n="9">Tu quoque de nostris releges quemcumque libellis, </l>
			<l n="10">Esse puta solum: sic tibi pluris erit. </l>
		</div>
		<div type="poem" n="31">
			<l n="1">Quod cupis in nostris dicique legique libellis </l>
			<l n="2">Et nonnullus honos creditur iste tibi, </l>
			<l n="3">Ne valeam, si non res est gratissima nobis </l>
			<l n="4">Et volo te chartis inseruisse meis.  </l>
			<l n="5">Sed tu nomen habes averso fonte sororum </l>
			<l n="6">Inpositum, mater quod tibi dura dedit; </l>
			<l n="7">Quod nec Melpomene, quod nec Polyhymnia possit </l>
			<l n="8">Nec pia cum Phoebo dicere Calliope. </l>
			<l n="9">Ergo aliquod gratum Musis tibi nomen adopta: </l>
			<l n="10">Non semper belle dicitur 'Hippodame.' </l>
		</div>
		<div type="poem" n="32">
			<l n="1">Et latet et lucet Phaethontide condita gutta, </l>
			<l n="2">Ut videatur apis nectare clusa suo. </l>
			<l n="3">Dignum tantorum pretium tulit illa laborum: </l>
			<l n="4">Credibile est ipsam sic voluisse mori. </l>
		</div>
		<div type="poem" n="33">
			<l n="1">Plena laboratis habeas cum scrinia libris, </l>
			<l n="2">Emittis quare, Sosibiane, nihil? </l>
			<l n="3">'Edent heredes' inquis 'mea carmina.' Quando? </l>
			<l n="4">Tempus erat iam te, Sosibiane, legi. </l>
		</div>
		<div type="poem" n="34">
			<l n="1">Sordida cum tibi sit, verum tamen, Attale, dicit, </l>
			<l n="2">Quisquis te niveam dicit habere togam. </l>
		</div>
		<div type="poem" n="35">
			<l n="1">Frontibus adversis molles concurrere dammas </l>
			<l n="2">Vidimus et fati sorte iacere pari. </l>
			<l n="3">Spectavere canes praedam, stupuitque superbus </l>
			<l n="4">Venator, cultro nil superesse suo. </l>
			<l n="5">Unde leves animi tanto caluere furore? </l>
			<l n="6">Sic pugnant tauri, sic cecidere viri. </l>
		</div>
		<div type="poem" n="36">
			<l n="1">Cana est barba tibi, nigra est coma: tinguere barbam </l>
			<l n="2">Non potes - haec causa est - et potes, Ole, comam. </l>
		</div>
		<div type="poem" n="38">
			<l n="1">Galla, nega: satiatur amor, nisi gaudia torquent: </l>
			<l n="2">Sed noli nimium, Galla, negare diu. </l>
		</div>
		<div type="poem" n="40">
			<l n="1">Atria Pisonum stabant cum stemmate toto </l>
			<l n="2">Et docti Senecae ter numeranda domus; </l>
			<l n="3">Praetulimus tantis solum te, Postume, regnis: </l>
			<l n="4">Pauper eras et eques, sed mihi consul eras. </l>
			<l n="5">Tecum ter denas numeravi, Postume, brumas: </l>
			<l n="6">Communis nobis lectus et unus erat. </l>
			<l n="7">Iam donare potes, iam perdere, plenus honorum, </l>
			<l n="8">Largus opum: expecto, Postume, quid facias. </l>
			<l n="9">Nil facis, et serumst alium mihi quaerere regem. -  </l>
			<l n="10">Hoc, Fortuna, placet? 'Postumus inposuit.'  </l>
		</div>
		<div type="poem" n="41">
			<l n="1">Quid recitaturus circumdas vellera collo? </l>
			<l n="2">Conveniunt nostris auribus ista magis. </l>
		</div>
		<div type="poem" n="42">
			<l n="1">Si quis forte mihi possit praestare roganti, </l>
			<l n="2">Audi, quem puerum, Flacce, rogare velim. </l>
			<l n="3">Niliacis primum puer hic nascatur in oris: </l>
			<l n="4">Nequitias tellus scit dare nulla magis. </l>
			<l n="5">Sit nive candidior: namque in Mareotide fusca </l>
			<l n="6">Pulchrior est, quanto rarior, iste color. </l>
			<l n="7">Lumina sideribus certent mollesque flagellent </l>
			<l n="8">Colla comae: tortas non amo, Flacce, comas. </l>
			<l n="9">Frons brevis atque modus leviter sit naribus uncis, </l>
			<l n="10">Paestanis rubeant aemula labra rosis. </l>
			<l n="11">Saepe et nolentem cogat nolitque volentem, </l>
			<l n="12">Liberior domino saepe sit ille suo; </l>
			<l n="13">Et timeat pueros, excludat saepe puellas: </l>
			<l n="14">Vir reliquis, uni sit puer ille mihi. </l>
			<l n="15">'Iam scio, nec fallis: nam me quoque iudice verum est. </l>
			<l n="16">Talis erat' dices 'noster Amazonicus.' </l>
		</div>
		<div type="poem" n="44">
			<l n="1">Hic est pampineis viridis modo Vesbius umbris, </l>
			<l n="2">Presserat hic madidos nobilis uva lacus:  </l>
			<l n="3">Haec iuga, quam Nysae colles, plus Bacchus amavit, </l>
			<l n="4">Hoc nuper Satyri monte dedere choros. </l>
			<l n="5">Haec Veneris sedes, Lacedaemone gratior illi, </l>
			<l n="6">Hic locus Herculeo numine clarus erat. </l>
			<l n="7">Cuncta iacent flammis et tristi mersa favilla: </l>
			<l n="8">Nec superi vellent hoc licuisse sibi. </l>
		</div>
		<div type="poem" n="45">
			<l n="1">Haec tibi pro nato plena dat laetus acerra, </l>
			<l n="2">Phoebe, Palatinus munera Parthenius, </l>
			<l n="3">Ut qui prima novo signat quinquennia lustro, </l>
			<l n="4">Impleat innumeras Burrus Olympiadas. </l>
			<l n="5">Fac rata vota patris: sic te tua diligat arbor </l>
			<l n="6">Gaudeat et certa virginitate soror, </l>
			<l n="7">Perpetuo sic flore mices, sic denique non sint </l>
			<l n="8">Tam longae Bromio, quam tibi, Phoebe, comae. </l>
		</div>
		<div type="poem" n="47">
			<l n="1">Encaustus Phaethon tabula tibi pictus in hac est. </l>
			<l n="2">Quid tibi vis, dipyrum qui Phaethonta facis? </l>
		</div>
		<div type="poem" n="48">
			<l n="1">Percidi gaudes, percisus, Papyle, ploras. </l>
			<l n="2">Cur, quae vis fieri, Papyle, facta doles? </l>
			<l n="3">Paenitet obscenae pruriginis? an magis illud </l>
			<l n="4">Fles, quod percidi, Papyle, desieris? </l>
		</div>
		<div type="poem" n="49">
			<l n="1">Nescit, crede mihi, quid sint epigrammata, Flacce, </l>
			<l n="2">Qui tantum lusus ista iocosque vocat. </l>
			<l n="3">Ille magis ludit, qui scribit prandia saevi </l>
			<l n="4">Tereos, aut cenam, crude Thyesta, tuam, </l>
			<l n="5">Aut puero liquidas aptantem Daedalon alas, </l>
			<l n="6">Pascentem Siculas aut Polyphemon ovis. </l>
			<l n="7">A nostris procul est omnis vesica libellis, </l>
			<l n="8">Musa nec insano syrmate nostra tumet. </l>
			<l n="9">'Illa tamen laudant omnes, mirantur, adorant.' </l>
			<l n="10">Confiteor: laudant illa, sed ista legunt. </l>
		</div>
		<div type="poem" n="51">
			<l n="1">Cum tibi non essent sex milia, Caeciliane, </l>
			<l n="2">Ingenti late vectus es hexaphoro: </l>
			<l n="3">Postquam bis decies tribuit dea caeca sinumque </l>
			<l n="4">Ruperunt nummi, factus es, ecce, pedes. </l>
			<l n="5">Quid tibi pro meritis et tantis laudibus optem? </l>
			<l n="6">Di reddant sellam, Caeciliane, tibi. </l>
		</div>
		<div type="poem" n="52">
			<l n="1">Gestari iunctis nisi desinis, Hedyle, capris, </l>
			<l n="2">Qui modo ficus eras, iam caprificus eris.  </l>
		</div>
		<div type="poem" n="53">
			<l n="1">Hunc, quem saepe vides intra penetralia nostrae </l>
			<l n="2">Pallados et templi limina, Cosme, novi </l>
			<l n="3">Cum baculo peraque senem, cui cana putrisque </l>
			<l n="4">Stat coma et in pectus sordida barba cadit, </l>
			<l n="5">Cerea quem nudi tegit uxor abolla grabati, </l>
			<l n="6">Cui dat latratos obvia turba cibos, </l>
			<l n="7">Esse putas Cynicum deceptus imagine ficta: </l>
			<l n="8">Non est hic Cynicus, Cosme: quid ergo? Canis. </l>
		</div>
		<div type="poem" n="54">
			<l n="1">O cui Tarpeias licuit contingere quercus </l>
			<l n="2">Et meritas prima cingere fronde comas, </l>
			<l n="3">Si sapis, utaris totis, Colline, diebus </l>
			<l n="4">Extremumque tibi semper adesse putes. </l>
			<l n="5">Lanificas nulli tres exorare puellas </l>
			<l n="6">Contigit: observant quem statuere diem. </l>
			<l n="7">Divitior Crispo, Thrasea constantior ipso </l>
			<l n="8">Lautior et nitido sis Meliore licet: </l>
			<l n="9">Nil adicit penso Lachesis fusosque sororum </l>
			<l n="10">Explicat et semper de tribus una negat. </l>
		</div>
		<div type="poem" n="56">
			<l n="1">Munera quod senibus viduisque ingentia mittis, </l>
			<l n="2">Vis te munificum, Gargiliane, vocem? </l>
			<l n="3">Sordidius nihil est, nihil est te spurcius uno, </l>
			<l n="4">Qui potes insidias dona vocare tuas: </l>
			<l n="5">Sic avidis fallax indulget piscibus hamus, </l>
			<l n="6">Callida sic stultas decipit esca feras. </l>
			<l n="7">Quid sit largiri, quid sit donare, docebo, </l>
			<l n="8">Si nescis: dona, Gargiliane, mihi. </l>
		</div>
		<div type="poem" n="57">
			<l n="1">Dum nos blanda tenent lascivi stagna Lucrini </l>
			<l n="2">Et quae pumiceis fontibus antra calent, </l>
			<l n="3">Tu colis Argei regnum, Faustine, coloni, </l>
			<l n="4">Quo te bis decimus ducit ab urbe lapis. </l>
			<l n="5">Horrida sed fervent Nemeaei pectora monstri, </l>
			<l n="6">Nec satis est, Baias igne calere suo. </l>
			<l n="7">Ergo sacri fontes et litora grata valete, </l>
			<l n="8">Nympharum pariter Nereidumque domus. </l>
			<l n="9">Herculeos colles gelida vos vincite bruma, </l>
			<l n="10">Nunc Tiburtinis cedite frigoribus.  </l>
		</div>
		<div type="poem" n="58">
			<l n="1">In tenebris luges amissum, Galla, maritum. </l>
			<l n="2">Iam plorare pudet te, puto, Galla, virum. </l>
		</div>
		<div type="poem" n="59">
			<l n="1">Flentibus Heliadum ramis dum vipera repit, </l>
			<l n="2">Fluxit in obstantem sucina gutta feram: </l>
			<l n="3">Quae dum miratur pingui se rore teneri, </l>
			<l n="4">Concreto riguit vincta repente gelu. </l>
			<l n="5">Ne tibi regali placeas, Cleopatra, sepulchro, </l>
			<l n="6">Vipera si tumulo nobiliore iacet. </l>
		</div>
		<div type="poem" n="60">
			<l n="1">Ardea solstitio Castranaque rura petantur </l>
			<l n="2">Quique Cleonaeo sidere fervet ager, </l>
			<l n="3">Cum Tiburtinas damnet Curiatius auras </l>
			<l n="4">Inter laudatas ad Styga missus aquas. </l>
			<l n="5">Nullo fata loco possis excludere: cum mors </l>
			<l n="6">Venerit, in medio Tibure Sardinia est. </l>
		</div>
		<div type="poem" n="62">
			<l n="1">Tibur in Herculeum migravit nigra Lycoris, </l>
			<l n="2">Omnia dum fieri candida credit ibi. </l>
		</div>
		<div type="poem" n="63">
			<l n="1">Dum petit a Baulis mater Caerellia Baias, </l>
			<l n="2">Occidit insani crimine mersa freti. </l>
			<l n="3">Gloria quanta perit vobis! haec monstra Neroni </l>
			<l n="4">Nec iussae quondam praestiteratis, aquae. </l>
		</div>
		<div type="poem" n="66">
			<l n="1">Egisti vitam semper, Line, municipalem, </l>
			<l n="2">Qua nihil omnino vilius esse potest. </l>
			<l n="3">Idibus et raris togula est excussa Kalendis </l>
			<l n="4">Duxit et aestates synthesis una decem. </l>
			<l n="5">Saltus aprum, campus leporem tibi misit inemptum, </l>
			<l n="6">Silva gravis turdos exagitata dedit, </l>
			<l n="7">Captus flumineo venit de gurgite piscis, </l>
			<l n="8">Vina ruber fudit non peregrina cadus. </l>
			<l n="9">Nec tener Argolica missus de gente minister, </l>
			<l n="10">Sed stetit inculti rustica turba foci. </l>
			<l n="11">Vilica vel duri conpressa est nupta coloni, </l>
			<l n="12">Incaluit quotiens saucia vena mero. </l>
			<l n="13">Nec nocuit tectis ignis, nec Sirius agris, </l>
			<l n="14">Nec mersa est pelago nec fuit ulla ratis. </l>
			<l n="15">Subposita est blando numquam tibi tessera talo, </l>
			<l n="16">Alea sed parcae sola fuere nuces. </l>
			<l n="17">Dic, ubi sit decies, mater quod avara reliquit. </l>
			<l n="18">Nusquam est: fecisti rem, Line, difficilem. </l>
		</div>
		<div type="poem" n="67">
			<l n="1">Praetorem pauper centum sestertia Gaurus </l>
			<l n="2">Orabat cana notus amicitia,  </l>
			<l n="3">Dicebatque suis haec tantum deesse trecentis, </l>
			<l n="4">Ut posset domino plaudere iustus eques. </l>
			<l n="5">Praetor ait 'Scis me Scorpo Thalloque daturum, </l>
			<l n="6">Atque utinam centum milia sola darem.' </l>
			<l n="7">A pudet ingratae, pudet a male divitis arcae. </l>
			<l n="8">Quod non das equiti, vis dare, praetor, equo? </l>
		</div>
		<div type="poem" n="68">
			<l n="1">Invitas centum quadrantibus et bene cenas. </l>
			<l n="2">Ut cenem invitor, Sexte, an ut invideam? </l>
		</div>
		<div type="poem" n="69">
			<l n="1">Tu Setina quidem semper vel Massica ponis, </l>
			<l n="2">Papyle, sed rumor tam bona vina negat: </l>
			<l n="3">Diceris hac factus caelebs quater esse lagona. </l>
			<l n="4">Nec puto nec credo, Papyle, nec sitio. </l>
		</div>
		<div type="poem" n="71">
			<l n="1">Quaero diu totam, Safroni Rufe, per urbem, </l>
			<l n="2">Si qua puella neget: nulla puella negat. </l>
			<l n="3">Tamquam fas non sit, tamquam sit turpe negare, </l>
			<l n="4">Tamquam non liceat: nulla puella negat. </l>
			<l n="5">Casta igitur nulla est? sunt castae mille: quid ergo </l>
			<l n="6">Casta facit? non dat, non tamen illa negat. </l>
		</div>
		<div type="poem" n="72">
			<l n="1">Exigis, ut donem nostros tibi, Quinte, libellos. </l>
			<l n="2">Non habeo, sed habet bibliopola Tryphon. </l>
			<l n="3">'Aes dabo pro nugis et emam tua carmina sanus? </l>
			<l n="4">Non' inquis 'faciam tam fatue.' Nec ego.  </l>
		</div>
		<div type="poem" n="73">
			<l n="1">Cum gravis extremas Vestinus duceret horas </l>
			<l n="2">Et iam per Stygias esset iturus aquas, </l>
			<l n="3">Ultima volventis oravit pensa sorores, </l>
			<l n="4">Ut traherent parva stamina pulla mora, </l>
			<l n="5">Iam sibi defunctus caris dum vivit amicis. </l>
			<l n="6">Moverunt tetricas tam pia vota deas. </l>
			<l n="7">Tunc largas partitus opes a luce recessit </l>
			<l n="8">Seque mori post hoc credidit ille senem. </l>
		</div>
		<div type="poem" n="74">
			<l n="1">Aspicis, inbelles temptent quam fortia dammae </l>
			<l n="2">Proelia? tam timidis quanta sit ira feris? </l>
			<l n="3">In mortem parvis concurrere frontibus ardent. </l>
			<l n="4">Vis, Caesar, dammis parcere? mitte canes. </l>
		</div>
		<div type="poem" n="75">
			<l n="1">O felix animo, felix, Nigrina, marito </l>
			<l n="2">Atque inter Latias gloria prima nurus: </l>
			<l n="3">Te patrios miscere iuvat cum coniuge census, </l>
			<l n="4">Gaudentem socio participique viro. </l>
			<l n="5">Arserit Euhadne flammis iniecta mariti, </l>
			<l n="6">Nec minor Alcestin fama sub astra ferat: </l>
			<l n="7">Tu melius: certo meruisti pignore vitae, </l>
			<l n="8">Ut tibi non esset morte probandus amor. </l>
		</div>
		<div type="poem" n="76">
			<l n="1">Milia misisti mihi sex bis sena petenti: </l>
			<l n="2">Ut bis sena feram, bis duodena petam. </l>
		</div>
		<div type="poem" n="78">
			<l n="1">Condita cum tibi sit iam sexagensima messis </l>
			<l n="2">Et facies multo splendeat alba pilo, </l>
			<l n="3">Discurris tota vagus urbe, nec ulla cathedra est, </l>
			<l n="4">Cui non mane feras inrequietus Have; </l>
			<l n="5">Et sine te nulli fas est prodire tribuno, </l>
			<l n="6">Nec caret officio consul uterque tuo; </l>
			<l n="7">Et sacro decies repetis Palatia clivo </l>
			<l n="8">Sigerosque meros Partheniosque sonas. </l>
			<l n="9">Haec faciant sane iuvenes: deformius, Afer, </l>
			<l n="10">Omnino nihil est ardalione sene. </l>
		</div>
		<div type="poem" n="79">
			<l n="1">Hospes eras nostri semper, Matho, Tiburtini. </l>
			<l n="2">Hoc emis. Inposui: rus tibi vendo tuum. </l>
		</div>
		<div type="poem" n="80">
			<l n="1">Declamas in febre, Maron: hanc esse phrenesin </l>
			<l n="2">Si nescis, non es sanus, amice Maron. </l>
			<l n="3">Declamas aeger, declamas hemitritaeos: </l>
			<l n="4">Si sudare aliter non potes, est ratio. </l>
			<l n="5">'Magna tamen res est.' Erras; cum viscera febris </l>
			<l n="6">Exurit, res est magna tacere, Maron. </l>
		</div>
		<div type="poem" n="82">
			<l n="1">Hos quoque commenda Venuleio, Rufe, libellos, </l>
			<l n="2">Inputet et nobis otia parva roga, </l>
			<l n="3">Immemor et paulum curarum operumque suorum </l>
			<l n="4">Non tetrica nugas exigat aure meas. </l>
			<l n="5">Sed nec post primum legat haec summumve trientem, </l>
			<l n="6">Sed sua cum medius proelia Bacchus amat.  </l>
			<l n="7">Si nimis est legisse duos, tibi charta plicetur </l>
			<l n="8">Altera: divisum sic breve fiet opus. </l>
		</div>
		<div type="poem" n="83">
			<l n="1">Securo nihil est te, Naevole, peius: eodem </l>
			<l n="2">Sollicito nihil est, Naevole, te melius. </l>
			<l n="3">Securus nullum resalutas, despicis omnes, </l>
			<l n="4">Nec quisquam liber nec tibi natus homo est: </l>
			<l n="5">Sollicitus donas, dominum regemque salutas, </l>
			<l n="6">Invitas. Esto, Naevole, sollicitus. </l>
		</div>
		<div type="poem" n="85">
			<l n="1">Nos bibimus vitro, tu murra, Pontice. Quare? </l>
			<l n="2">Prodat perspicuus ne duo vina calix. </l>
		</div>
		<div type="poem" n="87">
			<l n="1">Infantem secum semper tua Bassa, Fabulle, </l>
			<l n="2">Conlocat et lusus deliciasque vocat,  </l>
			<l n="3">Et, quo mireris magis, infantaria non est. </l>
			<l n="4">Ergo quid in causa est? Pedere Bassa solet. </l>
		</div>
		<div type="poem" n="88">
			<l n="1">Nulla remisisti parvo pro munere dona, </l>
			<l n="2">Et iam Saturni quinque fuere dies. </l>
			<l n="3">Ergo nec argenti sex scripula Septiciani </l>
			<l n="4">Missa nec a querulo mappa cliente fuit, </l>
			<l n="5">Antipolitani nec quae de sanguine thynni </l>
			<l n="6">Testa rubet, nec quae cottana parva gerit, </l>
			<l n="7">Nec rugosarum vimen breve Picenarum, </l>
			<l n="8">Dicere te posses ut meminisse mei? </l>
			<l n="9">Decipies alios verbis voltuque benigno, </l>
			<l n="10">Nam mihi iam notus dissimulator eris. </l>
		</div>
	</div>
	<div type="book" n="5">
		<div type="poem" n="1">
			<l n="1">Hoc tibi, Palladiae seu collibus uteris Albae, </l>
			<l n="2">Caesar, et hinc Triviam prospicis, inde Thetin, </l>
			<l n="3">Seu tua veridicae discunt responsa sorores, </l>
			<l n="4">Plana suburbani qua cubat unda freti, </l>
			<l n="5">Seu placet Aeneae nutrix, seu filia Solis, </l>
			<l n="6">Sive salutiferis candidus Anxur aquis, </l>
			<l n="7">Mittimus, o rerum felix tutela salusque, </l>
			<l n="8">Sospite quo gratum credimus esse Iovem. </l>
			<l n="9">Tu tantum accipias: ego te legisse putabo </l>
			<l n="10">Et tumidus Galla credulitate fruar. </l>
		</div>
		<div type="poem" n="3">
			<l n="1">Accola iam nostrae Degis, Germanice, ripae, </l>
			<l n="2">A famulis Histri qui tibi venit aquis, </l>
			<l n="3">Laetus et attonitus viso modo praeside mundi </l>
			<l n="4">Adfatus comites dicitur esse suos:  </l>
			<l n="5">'Sors mea quam fratris melior, cui tam prope fas est </l>
			<l n="6">Cernere, tam longe quem colit ille deum.' </l>
		</div>
		<div type="poem" n="5">
			<l n="1">Sexte, Palatinae cultor facunde Minervae, </l>
			<l n="2">Ingenio frueris qui propiore dei -  </l>
			<l n="3">Nam tibi nascentes domini cognoscere curas </l>
			<l n="4">Et secreta ducis pectora nosse licet - : </l>
			<l n="5">Sit locus et nostris aliqua tibi parte libellis, </l>
			<l n="6">Qua Pedo, qua Marsus quaque Catullus erit. </l>
			<l n="7">Ad Capitolini caelestia carmina belli </l>
			<l n="8">Grande coturnati pone Maronis opus. </l>
		</div>
		<div type="poem" n="7">
			<l n="1">Qualiter Assyrios renovant incendia nidos, </l>
			<l n="2">Una decem quotiens saecula vixit avis, </l>
			<l n="3">Taliter exuta est veterem nova Roma senectam </l>
			<l n="4">Et sumpsit vultus praesidis ipsa sui. </l>
			<l n="5">Iam precor oblitus notae Vulcane, querellae </l>
			<l n="6">Parce: sumus Martis turba, sed et Veneris: </l>
			<l n="7">Parce, pater: sic Lemniacis lasciva catenis </l>
			<l n="8">Ignoscat coniunx et patienter amet. </l>
		</div>
		<div type="poem" n="9">
			<l n="1">Languebam: sed tu comitatus protinus ad me </l>
			<l n="2">Venisti centum, Symmache, discipulis. </l>
			<l n="3">Centum me tetigere manus aquilone gelatae: </l>
			<l n="4">Non habui febrem, Symmache, nunc habeo. </l>
		</div>
		<div type="poem" n="10">
			<l n="1">'Esse quid hoc dicam, vivis quod fama negatur </l>
			<l n="2">Et sua quod rarus tempora lector amat?'  </l>
			<l n="3">Hi sunt invidiae nimirum, Regule, mores, </l>
			<l n="4">Praeferat antiquos semper ut illa novis. </l>
			<l n="5">Sic veterem ingrati Pompei quaerimus umbram, </l>
			<l n="6">Sic laudant Catuli vilia templa senes; </l>
			<l n="7">Ennius est lectus salvo tibi, Roma, Marone, </l>
			<l n="8">Et sua riserunt saecula Maeoniden, </l>
			<l n="9">Rara coronato plausere theatra Menandro, </l>
			<l n="10">Norat Nasonem sola Corinna suum. </l>
			<l n="11">Vos tamen o nostri ne festinate libelli: </l>
			<l n="12">Si post fata venit gloria, non propero. </l>
		</div>
		<div type="poem" n="11">
			<l n="1">Sardonychas, zmaragdos, adamantas, iaspidas uno </l>
			<l n="2">Versat in articulo Stella, Severe, meus. </l>
			<l n="3">Multas in digitis, plures in carmine gemmas </l>
			<l n="4">Invenies: inde est haec, puto, culta manus. </l>
		</div>
		<div type="poem" n="13">
			<l n="1">Sum, fateor, semperque fui, Callistrate, pauper, </l>
			<l n="2">Sed non obscurus nec male notus eques, </l>
			<l n="3">Sed toto legor orbe frequens et dicitur 'Hic est', </l>
			<l n="4">Quodque cinis paucis, hoc mihi vita dedit. </l>
			<l n="5">At tua centenis incumbunt tecta columnis </l>
			<l n="6">Et libertinas arca flagellat opes, </l>
			<l n="7">Magnaque Niliacae servit tibi glaeba Syenes, </l>
			<l n="8">Tondet et innumeros Gallica Parma greges. </l>
			<l n="9">Hoc ego tuque sumus: sed quod sum, non potes esse: </l>
			<l n="10">Tu quod es, e populo quilibet esse potest.  </l>
		</div>
		<div type="poem" n="15">
			<l n="1">Quintus nostrorum liber est, Auguste, iocorum, </l>
			<l n="2">Et queritur laesus carmine nemo meo, </l>
			<l n="3">Gaudet honorato sed multus nomine lector, </l>
			<l n="4">Cui victura meo munere fama datur. </l>
			<l n="5">'Quid tamen haec prosunt quamvis venerantia multos?' </l>
			<l n="6">Non prosint sane, me tamen ista iuvant. </l>
		</div>
		<div type="poem" n="16">
			<l n="1">Seria cum possim, quod delectantia malo </l>
			<l n="2">Scribere, tu causa es, lector amice, mihi, </l>
			<l n="3">Qui legis et tota cantas mea carmina Roma: </l>
			<l n="4">Sed nescis, quanti stet mihi talis amor. </l>
			<l n="5">Nam si falciferi defendere templa Tonantis </l>
			<l n="6">Sollicitisque velim vendere verba reis, </l>
			<l n="7">Plurimus Hispanas mittet mihi nauta metretas </l>
			<l n="8">Et fiet vario sordidus aere sinus. </l>
			<l n="9">At nunc conviva est comissatorque libellus, </l>
			<l n="10">Et tantum gratis pagina nostra placet. </l>
			<l n="11">Sed non et veteres contenti laude fuerunt, </l>
			<l n="12">Cum minimum vati munus Alexis erat. </l>
			<l n="13">'Belle' inquis 'dixti: iuvat et laudabimus usque.' </l>
			<l n="14">Dissimulas? facies me, puto, causidicum.  </l>
		</div>
		<div type="poem" n="17">
			<l n="1">Dum proavos atavosque refers et nomina magna, </l>
			<l n="2">Dum tibi noster eques sordida condicio est, </l>
			<l n="3">Dum te posse negas nisi lato, Gellia, clavo </l>
			<l n="4">Nubere, nupsisti, Gellia, cistibero. </l>
		</div>
		<div type="poem" n="19">
			<l n="1">Si qua fides veris, praeferri, maxime Caesar, </l>
			<l n="2">Temporibus possunt saecula nulla tuis. </l>
			<l n="3">Quando magis dignos licuit spectare triumphos? </l>
			<l n="4">Quando Palatini plus meruere dei? </l>
			<l n="5">Pulchrior et maior quo sub duce Martia Roma? </l>
			<l n="6">Sub quo libertas principe tanta fuit? </l>
			<l n="7">Est tamen hoc vitium, sed non leve, sit licet unum, </l>
			<l n="8">Quod colit ingratas pauper amicitias. </l>
			<l n="9">Quis largitur opes veteri fidoque sodali, </l>
			<l n="10">Aut quem prosequitur non alienus eques? </l>
			<l n="11">Saturnaliciae ligulam misisse selibrae </l>
			<l n="12">Flammarisve togae scripula tota decem </l>
			<l n="13">Luxuria est, tumidique vocant haec munera reges: </l>
			<l n="14">Qui crepet aureolos, forsitan unus erit. </l>
			<l n="15">Quatenus hi non sunt, esto tu, Caesar, amicus: </l>
			<l n="16">Nulla ducis virtus dulcior esse potest. </l>
			<l n="17">Iam dudum tacito rides, Germanice, naso, </l>
			<l n="18">Utile quod nobis do tibi consilium.  </l>
		</div>
		<div type="poem" n="21">
			<l n="1">Quintum pro Decimo, pro Crasso, Regule, Macrum </l>
			<l n="2">Ante salutabat rhetor Apollodotus. </l>
			<l n="3">Nunc utrumque suo resalutat nomine. Quantum </l>
			<l n="4">Cura laborque potest! Scripsit et edidicit. </l>
		</div>
		<div type="poem" n="22">
			<l n="1">Mane domi nisi te volui meruique videre, </l>
			<l n="2">Sint mihi, Paule, tuae longius Esquiliae. </l>
			<l n="3">Sed Tiburtinae sum proximus accola pilae, </l>
			<l n="4">Qua videt anticum rustica Flora Iovem: </l>
			<l n="5">Alta Suburani vincenda est semita clivi </l>
			<l n="6">Et numquam sicco sordida saxa gradu, </l>
			<l n="7">Vixque datur longas mulorum rumpere mandras </l>
			<l n="8">Quaeque trahi multo marmora fune vides. </l>
			<l n="9">Illud adhuc gravius, quod te post mille labores, </l>
			<l n="10">Paule, negat lasso ianitor esse domi. </l>
			<l n="11">Exitus hic operis vani togulaeque madentis: </l>
			<l n="12">Vix tanti Paulum mane videre fuit. </l>
			<l n="13">Semper inhumanos habet officiosus amicos: </l>
			<l n="14">Rex, nisi dormieris, non potes esse meus.  </l>
		</div>
		<div type="poem" n="23">
			<l n="1">Herbarum fueras indutus, Basse, colores, </l>
			<l n="2">Iura theatralis dum siluere loci. </l>
			<l n="3">Quae postquam placidi censoris cura renasci </l>
			<l n="4">Iussit et Oceanum certior audit eques, </l>
			<l n="5">Non nisi vel cocco madida vel murice tincta </l>
			<l n="6">Veste nites et te sic dare verba putas. </l>
			<l n="7">Quadringentorum nullae sunt, Basse, lacernae, </l>
			<l n="8">Aut meus ante omnis Cordus haberet equum. </l>
		</div>
		<div type="poem" n="25">
			<l n="1">'Quadringenta tibi non sunt, Chaerestrate: surge, </l>
			<l n="2">Leitus ecce venit: sta, fuge, curre, late.' </l>
			<l n="3">Ecquis, io, revocat discedentemque reducit? </l>
			<l n="4">Ecquis, io, largas pandit amicus opes? </l>
			<l n="5">Quem chartis famaeque damus populisque loquendum? </l>
			<l n="6">Quis Stygios non volt totus adire lacus? </l>
			<l n="7">Hoc, rogo, non melius, quam rubro pulpita nimbo </l>
			<l n="8">Spargere et effuso permaduisse croco?  </l>
			<l n="9">Quam non sensuro dare quadringenta caballo, </l>
			<l n="10">Aureus ut Scorpi nasus ubique micet? </l>
			<l n="11">O frustra locuples, o dissimulator amici, </l>
			<l n="12">Haec legis et laudas? Quae tibi fama perit! </l>
		</div>
		<div type="poem" n="27">
			<l n="1">Ingenium studiumque tibi moresque genusque </l>
			<l n="2">Sunt equitis, fateor: cetera plebis habes. </l>
			<l n="3">Bis septena tibi non sint subsellia tanti, </l>
			<l n="4">Ut sedeas viso pallidus Oceano. </l>
		</div>
		<div type="poem" n="28">
			<l n="1">Ut bene loquatur sentiatque Mamercus, </l>
			<l n="2">Efficere nullis, Aule, moribus possis: </l>
			<l n="3">Pietate fratres Curvios licet vincas, </l>
			<l n="4">Quiete Nervas, comitate Rusones, </l>
			<l n="5">Probitate Macros, aequitate Mauricos, </l>
			<l n="6">Oratione Regulos, iocis Paulos: </l>
			<l n="7">Robiginosis cuncta dentibus rodit. </l>
			<l n="8">Hominem malignum forsan esse tu credas: </l>
			<l n="9">Ego esse miserum credo, cui placet nemo. </l>
		</div>
		<div type="poem" n="29">
			<l n="1">Si quando leporem mittis mihi, Gellia, dicis: </l>
			<l n="2">'Formosus septem, Marce, diebus eris.' </l>
			<l n="3">Si non derides, si verum, lux mea, narras, </l>
			<l n="4">Edisti numquam, Gellia, tu leporem. </l>
		</div>
		<div type="poem" n="30">
			<l n="1">Varro, Sophocleo non infitiande coturno, </l>
			<l n="2">Nec minus in Calabra suspiciende lyra,  </l>
			<l n="3">Differ opus, nec te facundi scaena Catulli </l>
			<l n="4">Detineat, cultis aut elegia comis; </l>
			<l n="5">Sed lege fumoso non aspernanda Decembri </l>
			<l n="6">Carmina, mittuntur quae tibi mense suo: </l>
			<l n="7">Commodius nisi forte tibi potiusque videtur, </l>
			<l n="8">Saturnalicias perdere, Varro, nuces. </l>
		</div>
		<div type="poem" n="31">
			<l n="1">Aspice, quam placidis insultet turba iuvencis </l>
			<l n="2">Et sua quam facilis pondera taurus amet. </l>
			<l n="3">Cornibus hic pendet summis, vagus ille per armos </l>
			<l n="4">Currit et in toto ventilat arma bove. </l>
			<l n="5">At feritas inmota riget: non esset harena </l>
			<l n="6">Tutior, et poterant fallere plana magis. </l>
			<l n="7">Nec trepidant gestus, sed de discrimine palmae </l>
			<l n="8">Securus puer est, sollicitumque pecus. </l>
		</div>
		<div type="poem" n="32">
			<l n="1">Quadrantem Crispus tabulis, Faustine, supremis </l>
			<l n="2">Non dedit uxori. 'Cui dedit ergo?' Sibi. </l>
		</div>
		<div type="poem" n="33">
			<l n="1">Carpere causidicus fertur mea carmina: qui sit, </l>
			<l n="2">Nescio: si sciero, vae tibi, causidice. </l>
		</div>
		<div type="poem" n="34">
			<l n="1">Hanc tibi, Fronto pater, genetrix Flaccilla, puellam </l>
			<l n="2">Oscula commendo deliciasque meas, </l>
			<l n="3">Parvola ne nigras horrescat Erotion umbras </l>
			<l n="4">Oraque Tartarei prodigiosa canis. </l>
			<l n="5">Inpletura fuit sextae modo frigora brumae, </l>
			<l n="6">Vixisset totidem ni minus illa dies. </l>
			<l n="7">Inter tam veteres ludat lasciva patronos </l>
			<l n="8">Et nomen blaeso garriat ore meum. </l>
			<l n="9">Mollia non rigidus caespes tegat ossa, nec illi, </l>
			<l n="10">Terra, gravis fueris: non fuit illa tibi.  </l>
		</div>
		<div type="poem" n="36">
			<l n="1">Laudatus nostro quidam, Faustine, libello </l>
			<l n="2">Dissimulat, quasi nil debeat: inposuit </l>
		</div>
		<div type="poem" n="38">
			<l n="1">Calliodorus habet censum - quis nescit? - equestrem, </l>
			<l n="2">Sexte, sed et fratrem Calliodorus habet. </l>
			<l n="3">'Quadringenta seca' qui dicit σῦκα μερίζει: </l>
			<l n="4">Uno credis equo posse sedere duos? </l>
			<l n="5">Quid cum fratre tibi, quid cum Polluce molesto? </l>
			<l n="6">Non esset Pollux si tibi, Castor eras. </l>
			<l n="7">Unus cum sitis, duo, Calliodore, sedebis? </l>
			<l n="8">Surge: σολοικισμὸν, Calliodore, facis. </l>
			<l n="9">Aut imitare genus Ledae - cum fratre sedere </l>
			<l n="10">Non potes - : alternis, Calliodore, sede. </l>
		</div>
		<div type="poem" n="40">
			<l n="1">Pinxisti Venerem, colis, Artemidore, Minervam: </l>
			<l n="2">Et miraris, opus displicuisse tuum? </l>
		</div>
		<div type="poem" n="42">
			<l n="1">Callidus effracta nummos fur auferet arca, </l>
			<l n="2">Prosternet patrios impia flamma lares: </l>
			<l n="3">Debitor usuram pariter sortemque negabit, </l>
			<l n="4">Non reddet sterilis semina iacta seges: </l>
			<l n="5">Dispensatorem fallax spoliabit amica, </l>
			<l n="6">Mercibus extructas obruet unda rates. </l>
			<l n="7">Extra fortunam est, quidquid donatur amicis: </l>
			<l n="8">Quas dederis, solas semper habebis opes. </l>
		</div>
		<div type="poem" n="43">
			<l n="1">Thais habet nigros, niveos Laecania dentes. </l>
			<l n="2">Quae ratio est? Emptos haec habet, illa suos. </l>
		</div>
		<div type="poem" n="45">
			<l n="1">Dicis formosam, dicis te, Bassa, puellam. </l>
			<l n="2">Istud quae non est dicere, Bassa, solet. </l>
		</div>
		<div type="poem" n="46">
			<l n="1">Basia dum nolo nisi quae luctantia carpsi, </l>
			<l n="2">Et placet ira mihi plus tua, quam facies, </l>
			<l n="3">Ut te saepe rogem, caedo, Diadumene, saepe: </l>
			<l n="4">Consequor hoc, ut me nec timeas nec ames.  </l>
		</div>
		<div type="poem" n="47">
			<l n="1">Numquam se cenasse domi Philo iurat, et hoc est: </l>
			<l n="2">Non cenat, quotiens nemo vocavit eum. </l>
		</div>
		<div type="poem" n="48">
			<l n="1">Quid non cogit amor? secuit nolente capillos </l>
			<l n="2">Encolpos domino, non prohibente tamen. </l>
			<l n="3">Permisit flevitque Pudens: sic cessit habenis </l>
			<l n="4">Audaci questus de Phaethonte pater: </l>
			<l n="5">Talis raptus Hylas, talis deprensus Achilles </l>
			<l n="6">Deposuit gaudens, matre dolente, comas. </l>
			<l n="7">Sed tu ne propera - brevibus ne crede capillis -  </l>
			<l n="8">Tardaque pro tanto munere, barba, veni. </l>
		</div>
		<div type="poem" n="50">
			<l n="1">Ceno domi quotiens, nisi te, Charopine, vocavi, </l>
			<l n="2">Protinus ingentes sunt inimicitiae, </l>
			<l n="3">Meque potes stricto medium transfigere ferro, </l>
			<l n="4">Si nostrum sine te scis caluisse focum. </l>
			<l n="5">Nec semel ergo mihi furtum fecisse licebit? </l>
			<l n="6">Inprobius nihil est hac, Charopine, gula. </l>
			<l n="7">Desine iam nostram, precor, observare culinam, </l>
			<l n="8">Atque aliquando meus det tibi verba cocus.  </l>
		</div>
		<div type="poem" n="52">
			<l n="1">Quae mihi praestiteris memini semperque tenebo. </l>
			<l n="2">Cur igitur taceo, Postume? Tu loqueris. </l>
			<l n="3">Incipio quotiens alicui tua dona referre, </l>
			<l n="4">Protinus exclamat 'Dixerat ipse mihi.' </l>
			<l n="5">Non belle quaedam faciunt duo: sufficit unus </l>
			<l n="6">Huic operi: si vis, ut loquar, ipse tace. </l>
			<l n="7">Crede mihi, quamvis ingentia, Postume, dona </l>
			<l n="8">Auctoris pereunt garrulitate sui. </l>
		</div>
		<div type="poem" n="53">
			<l n="1">Colchida quid scribis, quid scribis, amice, Thyesten? </l>
			<l n="2">Quo tibi vel Nioben, Basse, vel Andromachen? </l>
			<l n="3">Materia est, mihi crede, tuis aptissima chartis </l>
			<l n="4">Deucalion vel, si non placet hic, Phaethon. </l>
		</div>
		<div type="poem" n="55">
			<l n="1">Dic mihi, quem portas, volucrum regina? 'Tonantem.' </l>
			<l n="2">Nulla manu quare fulmina gestat? 'Amat.' </l>
			<l n="3">Quo calet igne deus? 'Pueri.' Cur mitis aperto </l>
			<l n="4">Respicis ore Iovem? 'De Ganymede loquor.' </l>
		</div>
		<div type="poem" n="57">
			<l n="1">Cum voco te dominum, noli tibi, Cinna, placere: </l>
			<l n="2">Saepe etiam servum sic resaluto tuum. </l>
		</div>
		<div type="poem" n="58">
			<l n="1">Cras te victurum, cras dicis, Postume, semper. </l>
			<l n="2">Dic mihi, cras istud, Postume, quando venit? </l>
			<l n="3">Quam longe cras istud, ubi est? aut unde petendum? </l>
			<l n="4">Numquid apud Parthos Armeniosque latet? </l>
			<l n="5">Iam cras istud habet Priami vel Nestoris annos. </l>
			<l n="6">Cras istud quanti, dic mihi, possit emi? </l>
			<l n="7">Cras vives? hodie iam vivere, Postume, serum est: </l>
			<l n="8">Ille sapit, quisquis, Postume, vixit heri. </l>
		</div>
		<div type="poem" n="59">
			<l n="1">Quod non argentum, quod non tibi mittimus aurum, </l>
			<l n="2">Hoc facimus causa, Stella diserte, tua. </l>
			<l n="3">Quisquis magna dedit, voluit sibi magna remitti; </l>
			<l n="4">Fictilibus nostris exoneratus eris. </l>
		</div>
		<div type="poem" n="61">
			<l n="1">Crispulus iste quis est, uxori semper adhaeret </l>
			<l n="2">Qui, Mariane, tuae? crispulus iste quis est? </l>
			<l n="3">Nescio quid dominae teneram qui garrit in aurem </l>
			<l n="4">Et sellam cubito dexteriore premit? </l>
			<l n="5">Per cuius digitos currit levis anulus omnes, </l>
			<l n="6">Crura gerit nullo qui violata pilo? </l>
			<l n="7">Nil mihi respondes? 'Uxoris res agit' inquis </l>
			<l n="8">'Iste meae.' Sane certus et asper homo est, </l>
			<l n="9">Procuratorem voltu qui praeferat ipso: </l>
			<l n="10">Acrior hoc Chius non erit Aufidius. </l>
			<l n="11">O quam dignus eras alapis, Mariane, Latini: </l>
			<l n="12">Te successurum credo ego Panniculo. </l>
			<l n="13">Res uxoris agit? res ullas crispulus iste? </l>
			<l n="14">Res non uxoris, res agit iste tuas. </l>
		</div>
		<div type="poem" n="62">
			<l n="1">Iure tuo nostris maneas licet, hospes, in hortis, </l>
			<l n="2">Si potes in nudo ponere membra solo, </l>
			<l n="3">Aut si portatur tecum tibi magna supellex: </l>
			<l n="4">Nam mea iam digitum sustulit hospitibus. </l>
			<l n="5">Nulla tegit fractos - nec inanis - culcita lectos, </l>
			<l n="6">Putris et abrupta fascia reste iacet. </l>
			<l n="7">Sit tamen hospitium nobis commune duobus: </l>
			<l n="8">Emi hortos; plus est: instrue tu; minus est. </l>
		</div>
		<div type="poem" n="63">
			<l n="1">'Quid sentis' inquis 'de nostris, Marce, libellis?' </l>
			<l n="2">Sic me sollicitus, Pontice, saepe rogas. </l>
			<l n="3">Admiror, stupeo: nihil est perfectius illis, </l>
			<l n="4">Ipse tuo cedet Regulus ingenio. </l>
			<l n="5">'Hoc sentis?' inquis 'faciat tibi sic bene Caesar, </l>
			<l n="6">Sic Capitolinus Iuppiter.' Immo tibi.  </l>
		</div>
		<div type="poem" n="64">
			<l n="1">Sextantes, Calliste, duos infunde Falerni, </l>
			<l n="2">Tu super aestivas, Alcime, solve nives, </l>
			<l n="3">Pinguescat nimio madidus mihi crinis amomo </l>
			<l n="4">Lassenturque rosis tempora sutilibus. </l>
			<l n="5">Tam vicina iubent nos vivere Mausolea, </l>
			<l n="6">Cum doceant, ipsos posse perire deos. </l>
		</div>
		<div type="poem" n="65">
			<l n="1">Astra polumque dedit, quamvis obstante noverca, </l>
			<l n="2">Alcidae Nemees terror et Arcas aper </l>
			<l n="3">Et castigatum Libycae ceroma palaestrae </l>
			<l n="4">Et gravis in Siculo pulvere fusus Eryx, </l>
			<l n="5">Silvarumque tremor, tacita qui fraude solebat </l>
			<l n="6">Ducere non rectas Cacus in antra boves. </l>
			<l n="7">Ista tuae, Caesar, quota pars spectatur harenae? </l>
			<l n="8">Dat maiora novus proelia mane dies. </l>
			<l n="9">Quot graviora cadunt Nemeaeo pondera monstro! </l>
			<l n="10">Quot tua Maenalios conlocat hasta sues! </l>
			<l n="11">Reddatur si pugna triplex pastoris Hiberi, </l>
			<l n="12">Est tibi qui possit vincere Geryonen. </l>
			<l n="13">Saepe licet Graiae numeretur belua Lernae, </l>
			<l n="14">Inproba Niliacis quid facit Hydra feris? </l>
			<l n="15">Pro meritis caelum tantis, Auguste, dederunt </l>
			<l n="16">Alcidae cito di, sed tibi sero dabunt. </l>
		</div>
		<div type="poem" n="66">
			<l n="1">Saepe salutatus numquam prior ipse salutas: </l>
			<l n="2">Sic eris 'Aeternum', Pontiliane, 'vale'. </l>
		</div>
		<div type="poem" n="67">
			<l n="1">Hibernos peterent solito cum more recessus </l>
			<l n="2">Atthides, in nidis una remansit avis. </l>
			<l n="3">Deprendere nefas ad tempora verna reversae, </l>
			<l n="4">Et profugam volucres diripuere suae. </l>
			<l n="5">Sero dedit poenas: discerpi noxia mater </l>
			<l n="6">Debuerat, sed tunc, cum laceravit Ityn.  </l>
		</div>
		<div type="poem" n="68">
			<l n="1">Arctoa de gente comam tibi, Lesbia, misi, </l>
			<l n="2">Ut scires, quanto sit tua flava magis. </l>
		</div>
		<div type="poem" n="69">
			<l n="1">Antoni Phario nil obiecture Pothino </l>
			<l n="2">Et levius tabula quam Cicerone nocens: </l>
			<l n="3">Quid gladium demens Romana stringis in ora? </l>
			<l n="4">Hoc admisisset nec Catilina nefas. </l>
			<l n="5">Impius infando miles corrumpitur auro, </l>
			<l n="6">Et tantis opibus vox tacet una tibi. </l>
			<l n="7">Quid prosunt sacrae pretiosa silentia linguae? </l>
			<l n="8">Incipient omnes pro Cicerone loqui. </l>
		</div>
		<div type="poem" n="71">
			<l n="1">Umida qua gelidas summittit Trebula valles </l>
			<l n="2">Et viridis cancri mensibus alget ager, </l>
			<l n="3">Rura Cleonaeo numquam temerata leone </l>
			<l n="4">Et domus Aeolio semper amica Noto, </l>
			<l n="5">Te, Faustine, vocant: longas his exige messes </l>
			<l n="6">Collibus; hibernum iam tibi Tibur erit. </l>
		</div>
		<div type="poem" n="72">
			<l n="1">Qui potuit Bacchi matrem dixisse tonantem, </l>
			<l n="2">Ille potest Semelen dicere, Rufe, patrem. </l>
		</div>
		<div type="poem" n="74">
			<l n="1">Pompeios iuvenes Asia atque Europa, sed ipsum </l>
			<l n="2">Terra tegit Libyes, si tamen ulla tegit. </l>
			<l n="3">Quid mirum toto si spargitur orbe? Iacere </l>
			<l n="4">Uno non poterat tanta ruina loco. </l>
		</div>
		<div type="poem" n="75">
			<l n="1">Quae legis causa nupsit tibi Laelia, Quinte, </l>
			<l n="2">Uxorem potes hanc dicere legitimam. </l>
		</div>
		<div type="poem" n="76">
			<l n="1">Profecit poto Mithridates saepe veneno, </l>
			<l n="2">Toxica ne possent saeva nocere sibi. </l>
			<l n="3">Tu quoque cavisti cenando tam male semper, </l>
			<l n="4">Ne posses umquam, Cinna, perire fame. </l>
		</div>
		<div type="poem" n="77">
			<l n="1">Narratur belle quidam dixisse, Marulle, </l>
			<l n="2">Qui te ferre oleum dixit in auricula. </l>
		</div>
		<div type="poem" n="79">
			<l n="1">Undecies una surrexti, Zoile, cena, </l>
			<l n="2">Et mutata tibi est synthesis undecies, </l>
			<l n="3">Sudor inhaereret madida ne veste retentus </l>
			<l n="4">Et laxam tenuis laederet aura cutem. </l>
			<l n="5">Quare ego non sudo, qui tecum, Zoile, ceno? </l>
			<l n="6">Frigus enim magnum synthesis una facit. </l>
		</div>
		<div type="poem" n="81">
			<l n="1">Semper pauper eris, si pauper es, Aemiliane. </l>
			<l n="2">Dantur opes nullis nunc nisi divitibus. </l>
		</div>
		<div type="poem" n="82">
			<l n="1">Quid promittebas mihi milia, Gaure, ducenta, </l>
			<l n="2">Si dare non poteras milia, Gaure, decem? </l>
			<l n="3">An potes et non vis? Rogo, non est turpius istud? </l>
			<l n="4">I, tibi dispereas, Gaure: pusillus homo es. </l>
		</div>
		<div type="poem" n="83">
			<l n="1">Insequeris, fugio; fugis, insequor; haec mihi mens est: </l>
			<l n="2">Velle tuum nolo, Dindyme, nolle volo. </l>
		</div>
	</div>
	<div type="book" n="6">
		<div type="poem" n="2">
			<l n="1">Lusus erat sacrae conubia fallere taedae, </l>
			<l n="2">Lusus et inmeritos execuisse mares. </l>
			<l n="3">Utraque tu prohibes, Caesar, populisque futuris </l>
			<l n="4">Succurris, nasci quos sine fraude iubes. </l>
			<l n="5">Nec spado iam nec moechus erit te praeside quisquam: </l>
			<l n="6">At prius - o mores! - et spado moechus erat. </l>
		</div>
		<div type="poem" n="3">
			<l n="1">Nascere Dardanio promissum nomen Iulo, </l>
			<l n="2">Vera deu=m suboles; nascere, magne puer: </l>
			<l n="3">Cui pater aeternas post saecula tradat habenas, </l>
			<l n="4">Quique regas orbem cum seniore senex. </l>
			<l n="5">Ipsa tibi niveo trahet aurea pollice fila </l>
			<l n="6">Et totam Phrixi Iulia nebit ovem. </l>
		</div>
		<div type="poem" n="5">
			<l n="1">Rustica mercatus multis sum praedia nummis: </l>
			<l n="2">Mutua des centum, Caeciliane, rogo. </l>
			<l n="3">Nil mihi respondes? Tacitum te dicere credo </l>
			<l n="4">'Non reddes': ideo, Caeciliane, rogo. </l>
		</div>
		<div type="poem" n="6">
			<l n="1">Comoedi tres sunt, sed amat tua Paula, Luperce, </l>
			<l n="2">Quattuor: et κωφὸν Paula πρόσωπον amat. </l>
		</div>
		<div type="poem" n="7">
			<l n="1">Iulia lex populis ex quo, Faustine, renata est </l>
			<l n="2">Atque intrare domos iussa Pudicitia est, </l>
			<l n="3">Aut minus aut certe non plus tricesima lux est, </l>
			<l n="4">Et nubit decimo iam Telesilla viro. </l>
			<l n="5">Quae nubit totiens, non nubit: adultera lege est. </l>
			<l n="6">Offendor moecha simpliciore minus. </l>
		</div>
		<div type="poem" n="9">
			<l n="1">In Pompeiano dormis, Laevine, theatro: </l>
			<l n="2">Et quereris, si te suscitat Oceanus? </l>
		</div>
		<div type="poem" n="10">
			<l n="1">Pauca Iovem nuper cum milia forte rogarem, </l>
			<l n="2">'Ille dabit' dixit 'qui mihi templa dedit.' </l>
			<l n="3">Templa quidem dedit ille Iovi, sed milia nobis </l>
			<l n="4">Nulla dedit: pudet, a, pauca rogasse Iovem  </l>
			<l n="5">At quam non tetricus, quam nulla nubilus ira, </l>
			<l n="6">Quam placido nostras legerat ore preces! </l>
			<l n="7">Talis supplicibus tribuit diademata Dacis </l>
			<l n="8">Et Capitolinas itque reditque vias. </l>
			<l n="9">Dic, precor, o nostri dic conscia virgo Tonantis, </l>
			<l n="10">Si negat hoc vultu, quo solet ergo dare? </l>
			<l n="11">Sic ego: sic breviter posita mihi Gorgone Pallas: </l>
			<l n="12">'Quae nondum data sunt, stulte, negata putas?' </l>
		</div>
		<div type="poem" n="11">
			<l n="1">Quod non sit Pylades hoc tempore, non sit Orestes, </l>
			<l n="2">Miraris? Pylades, Marce, bibebat idem, </l>
			<l n="3">Nec melior panis turdusve dabatur Orestae, </l>
			<l n="4">Sed par atque eadem cena duobus erat. </l>
			<l n="5">Tu Lucrina voras, me pascit aquosa peloris: </l>
			<l n="6">Non minus ingenua est et mihi, Marce, gula. </l>
			<l n="7">Te Cadmea Tyros, me pinguis Gallia vestit: </l>
			<l n="8">Vis te purpureum, Marce, sagatus amem? </l>
			<l n="9">Ut praestem Pyladen, aliquis mihi praestet Oresten. </l>
			<l n="10">Hoc non fit verbis, Marce: ut ameris, ama. </l>
		</div>
		<div type="poem" n="13">
			<l n="1">Quis te Phidiaco formatam, Iulia, caelo, </l>
			<l n="2">Vel quis Palladiae non putet artis opus? </l>
			<l n="3">Candida non tacita respondet imagine lygdos </l>
			<l n="4">Et placido fulget vivus in ore decor. </l>
			<l n="5">Ludit Acidalio, sed non manus aspera, nodo, </l>
			<l n="6">Quem rapuit collo, parve Cupido, tuo. </l>
			<l n="7">Ut Martis revocetur amor summique Tonantis, </l>
			<l n="8">A te Iuno petat ceston et ipsa Venus. </l>
		</div>
		<div type="poem" n="15">
			<l n="1">Dum Phaethontea formica vagatur in umbra, </l>
			<l n="2">Inplicuit tenuem sucina gutta feram. </l>
			<l n="3">Sic modo quae fuerat vita contempta manente, </l>
			<l n="4">Funeribus facta est nunc pretiosa suis. </l>
		</div>
		<div type="poem" n="16">
			<l n="1">Tu qui pene viros terres et falce cinaedos, </l>
			<l n="2">Iugera sepositi pauca tuere soli. </l>
			<l n="3">Sic tua non intrent vetuli pomaria fures, </l>
			<l n="4">Sed puer et longis pulchra puella comis. </l>
		</div>
		<div type="poem" n="18">
			<l n="1">Sancta Salonini terris requiescit Hiberis, </l>
			<l n="2">Qua melior Stygias non videt umbra domos. </l>
			<l n="3">Sed lugere nefas: nam qui te, Prisce, reliquit, </l>
			<l n="4">Vivit qua voluit vivere parte magis. </l>
		</div>
		<div type="poem" n="20">
			<l n="1">Mutua te centum sestertia, Phoebe, rogavi, </l>
			<l n="2">Cum mihi dixisses 'exigis ergo nihil?' </l>
			<l n="3">Inquiris, dubitas, cunctaris meque diebus </l>
			<l n="4">Teque decem crucias: iam rogo, Phoebe, nega. </l>
		</div>
		<div type="poem" n="21">
			<l n="1">Perpetuam Stellae dum iungit Ianthida vati </l>
			<l n="2">Laeta Venus, dixit 'Plus dare non potui.' </l>
			<l n="3">Haec coram domina; sed nequius illud in aurem: </l>
			<l n="4">'Tu ne quid pecces, exitiose, vide. </l>
			<l n="5">Saepe ego lascivom Martem furibunda cecidi, </l>
			<l n="6">Legitimos esset cum vagus ante toros. </l>
			<l n="7">Sed postquam meus est, nulla me paelice laesit: </l>
			<l n="8">Tam frugi Iuno vellet habere virum.' </l>
			<l n="9">Dixit, et arcano percussit pectora loro. </l>
			<l n="10">Plaga iuvat: sed tu iam, dea, caede deos. </l>
		</div>
		<div type="poem" n="23">
			<l n="1">Stare iubes nostrum semper tibi, Lesbia, penem: </l>
			<l n="2">Crede mihi, non est mentula, quod digitus. </l>
			<l n="3">Tu licet et manibus blandis et vocibus instes, </l>
			<l n="4">Te contra facies imperiosa tua est. </l>
		</div>
		<div type="poem" n="25">
			<l n="1">Marcelline, boni suboles sincera parentis, </l>
			<l n="2">Horrida Parrhasio quem tegit ursa iugo,  </l>
			<l n="3">Ille vetus pro te patriusque quid optet amicus, </l>
			<l n="4">Accipe et haec memori pectore vota tene: </l>
			<l n="5">Cauta sit ut virtus, nec te temerarius ardor </l>
			<l n="6">In medios enses saevaque tela ferat. </l>
			<l n="7">Bella velint Martemque ferum rationis egentes, </l>
			<l n="8">Tu potes et patris miles et esse ducis. </l>
		</div>
		<div type="poem" n="27">
			<l n="1">Bis vicine Nepos - nam tu quoque proxima Florae </l>
			<l n="2">Incolis et veteres tu quoque Ficelias -  </l>
			<l n="3">Est tibi, quae patria signatur imagine voltus, </l>
			<l n="4">Testis maternae nata pudicitiae. </l>
			<l n="5">Tu tamen annoso nimium ne parce Falerno, </l>
			<l n="6">Et potius plenos aere relinque cados. </l>
			<l n="7">Sit pia, sit locuples, sed potet filia mustum: </l>
			<l n="8">Amphora cum domina nunc nova fiet anus. </l>
			<l n="9">Caecuba non solos vindemia nutriat orbos: </l>
			<l n="10">Possunt et patres vivere, crede mihi. </l>
		</div>
		<div type="poem" n="29">
			<l n="1">Non de plebe domus nec avarae verna catastae, </l>
			<l n="2">Sed domini sancto dignus amore puer,  </l>
			<l n="3">Munera cum posset nondum sentire patroni, </l>
			<l n="4">Glaucia libertus iam Melioris erat. </l>
			<l n="5">Moribus hoc formaeque datum: quis blandior illo? </l>
			<l n="6">Aut quis Apollineo pulchrior ore fuit? </l>
			<l n="7">Inmodicis brevis est aetas et rara senectus. </l>
			<l n="8">Quidquid ames, cupias non placuisse nimis. </l>
		</div>
		<div type="poem" n="31">
			<l n="1">Uxorem, Charideme, tuam scis ipse sinisque </l>
			<l n="2">A medico futui: vis sine febre mori. </l>
		</div>
		<div type="poem" n="32">
			<l n="1">Cum dubitaret adhuc belli civilis Enyo </l>
			<l n="2">Forsitan et posset vincere mollis Otho, </l>
			<l n="3">Damnavit multo staturum sanguine Martem </l>
			<l n="4">Et fodit certa pectora tota manu. </l>
			<l n="5">Sit Cato, dum vivit, sane vel Caesare maior: </l>
			<l n="6">Dum moritur, numquid maior Othone fuit? </l>
		</div>
		<div type="poem" n="33">
			<l n="1">Nil miserabilius, Matho, pedicone Sabello </l>
			<l n="2">Vidisti, quo nil laetius ante fuit. </l>
			<l n="3">Furta, fugae, mortes servorum, incendia, luctus </l>
			<l n="4">Adfligunt hominem, iam miser et futuit. </l>
		</div>
		<div type="poem" n="34">
			<l n="1">Basia da nobis, Diadumene, pressa. 'Quot?' inquis. </l>
			<l n="2">Oceani fluctus me numerare iubes  </l>
			<l n="3">Et maris Aegaei sparsas per litora conchas </l>
			<l n="4">Et quae Cecropio monte vagantur apes, </l>
			<l n="5">Quaeque sonant pleno vocesque manusque theatro, </l>
			<l n="6">Cum populus subiti Caesaris ora videt. </l>
			<l n="7">Nolo quot arguto dedit exorata Catullo </l>
			<l n="8">Lesbia: pauca cupit, qui numerare potest. </l>
		</div>
		<div type="poem" n="35">
			<l n="1">Septem clepsydras magna tibi voce petenti </l>
			<l n="2">Arbiter invitus, Caeciliane, dedit. </l>
			<l n="3">At tu multa diu dicis vitreisque tepentem </l>
			<l n="4">Ampullis potas semisupinus aquam. </l>
			<l n="5">Ut tandem saties vocemque sitimque, rogamus, </l>
			<l n="6">Iam de clepsydra, Caeciliane, bibas. </l>
		</div>
		<div type="poem" n="36">
			<l n="1">Mentula tam magna est, quantus tibi, Papyle, nasus, </l>
			<l n="2">Ut possis, quotiens arrigis, olfacere. </l>
		</div>
		<div type="poem" n="38">
			<l n="1">Aspicis, ut parvus nec adhuc trieteride plena </l>
			<l n="2">Regulus auditum laudet et ipse patrem? </l>
			<l n="3">Maternosque sinus viso genitore relinquat </l>
			<l n="4">Et patrias laudes sentiat esse suas? </l>
			<l n="5">Iam clamor centumque viri densumque corona </l>
			<l n="6">Volgus et infanti Iulia tecta placent. </l>
			<l n="7">Acris equi suboles magno sic pulvere gaudet, </l>
			<l n="8">Sic vitulus molli proelia fronte cupit. </l>
			<l n="9">Di, servate, precor, matri sua vota patrique, </l>
			<l n="10">Audiat ut natum Regulus, illa duos.  </l>
		</div>
		<div type="poem" n="40">
			<l n="1">Femina praeferri potuit tibi nulla, Lycori: </l>
			<l n="2">Praeferri Glycerae femina nulla potest. </l>
			<l n="3">Haec erit hoc quod tu: tu non potes esse quod haec est </l>
			<l n="4">Tempora quid faciunt! hanc volo, te volui. </l>
		</div>
		<div type="poem" n="41">
			<l n="1">Qui recitat lana fauces et colla revinctus, </l>
			<l n="2">Hic se posse loqui, posse tacere negat. </l>
		</div>
		<div type="poem" n="43">
			<l n="1">Dum tibi felices indulgent, Castrice, Baiae </l>
			<l n="2">Canaque sulphureis nympha natatur aquis, </l>
			<l n="3">Me Nomentani confirmant otia ruris </l>
			<l n="4">Et casa iugeribus non onerosa suis. </l>
			<l n="5">Hoc mihi Baiani soles mollisque Lucrinus, </l>
			<l n="6">Hoc mihi sunt vestrae, Castrice, divitiae. </l>
			<l n="7">Quondam laudatas quocumque libebat ad undas </l>
			<l n="8">Currere nec longas pertimuisse vias, </l>
			<l n="9">Nunc urbis vicina iuvant facilesque recessus, </l>
			<l n="10">Et satis est, pigro si licet esse mihi. </l>
		</div>
		<div type="poem" n="44">
			<l n="1">Festive credis te, Calliodore, iocari </l>
			<l n="2">Et solum multo permaduisse sale.  </l>
			<l n="3">Omnibus adrides, dicteria dicis in omnis; </l>
			<l n="4">Sic te convivam posse placere putas. </l>
			<l n="5">At si ego non belle, sed vere dixero quiddam, </l>
			<l n="6">Nemo propinabit, Calliodore, tibi. </l>
		</div>
		<div type="poem" n="45">
			<l n="1">Lusistis, satis est: lascivi nubite cunni: </l>
			<l n="2">Permissa est vobis non nisi casta Venus. </l>
			<l n="3">Haec est casta Venus? nubit Laetoria Lygdo: </l>
			<l n="4">Turpius uxor erit, quam modo moecha fuit. </l>
		</div>
		<div type="poem" n="46">
			<l n="1">Vapulat adsidue veneti quadriga flagello, </l>
			<l n="2">Nec currit: magnam rem, Catiane, facit. </l>
		</div>
		<div type="poem" n="47">
			<l n="1">Nympha, mei Stellae quae fonte domestica puro </l>
			<l n="2">Laberis et domini gemmea tecta subis, </l>
			<l n="3">Sive Numae coniunx Triviae te misit ab antris, </l>
			<l n="4">Sive Camenarum de grege nona venis: </l>
			<l n="5">Exolvit votis hac se tibi virgine porca </l>
			<l n="6">Marcus, furtivam quod bibit aeger aquam. </l>
			<l n="7">Tu contenta meo iam crimine gaudia fontis </l>
			<l n="8">Da secura tui: sit mihi sana sitis. </l>
		</div>
		<div type="poem" n="48">
			<l n="1">Quod tam grande sophos clamat tibi turba togata, </l>
			<l n="2">Non tu, Pomponi, cena diserta tua est. </l>
		</div>
		<div type="poem" n="50">
			<l n="1">Cum coleret puros pauper Telesinus amicos, </l>
			<l n="2">Errabat gelida sordidus in togula: </l>
			<l n="3">Obscenos ex quo coepit curare cinaedos, </l>
			<l n="4">Argentum, mensas, praedia solus emit. </l>
			<l n="5">Vis fieri dives, Bithynice? conscius esto: </l>
			<l n="6">Nil tibi vel minimum basia pura dabunt. </l>
		</div>
		<div type="poem" n="51">
			<l n="1">Quod convivaris sine me tam saepe, Luperce, </l>
			<l n="2">Inveni, noceam qua ratione tibi. </l>
			<l n="3">Irascor: licet usque voces mittasque rogesque -  </l>
			<l n="4">'Quid facies?' inquis. Quid faciam? veniam. </l>
		</div>
		<div type="poem" n="52">
			<l n="1">Hoc iacet in tumulo raptus puerilibus annis </l>
			<l n="2">Pantagathus, domini cura dolorque sui, </l>
			<l n="3">Vix tangente vagos ferro resecare capillos </l>
			<l n="4">Doctus et hirsutas excoluisse genas. </l>
			<l n="5">Sis licet, ut debes, tellus, placata levisque, </l>
			<l n="6">Artificis levior non potes esse manu. </l>
		</div>
		<div type="poem" n="53">
			<l n="1">Lotus nobiscum est, hilaris cenavit, et idem </l>
			<l n="2">Inventus mane est mortuus Andragoras. </l>
			<l n="3">Tam subitae mortis causam, Faustine, requiris? </l>
			<l n="4">In somnis medicum viderat Hermocraten. </l>
		</div>
		<div type="poem" n="54">
			<l n="1">Tantos et tantas si dicere Sextilianum, </l>
			<l n="2">Aule, vetes, iunget vix tria verba miser. </l>
			<l n="3">'Quid sibi vult?' inquis. Dicam, quid suspicer esse: </l>
			<l n="4">Tantos et tantas Sextilianus amat.  </l>
		</div>
		<div type="poem" n="56">
			<l n="1">Quod tibi crura rigent saetis et pectora villis, </l>
			<l n="2">Verba putas famae te, Charideme, dare? </l>
			<l n="3">Extirpa, mihi crede, pilos de corpore toto </l>
			<l n="4">Teque pilare tuas testificare natis. </l>
			<l n="5">'Quae ratio est?' inquis. Scis multos dicere multa: </l>
			<l n="6">Fac pedicari te, Charideme, putent. </l>
		</div>
		<div type="poem" n="57">
			<l n="1">Mentiris fictos unguento, Phoebe, capillos </l>
			<l n="2">Et tegitur pictis sordida calva comis. </l>
			<l n="3">Tonsorem capiti non est adhibere necesse: </l>
			<l n="4">Radere te melius spongia, Phoebe, potest. </l>
		</div>
		<div type="poem" n="58">
			<l n="1">Cernere Parrhasios dum te iuvat, Aule, triones </l>
			<l n="2">Comminus et Getici sidera ferre poli, </l>
			<l n="3">O quam paene tibi Stygias ego raptus ad undas </l>
			<l n="4">Elysiae vidi nubila fusca plagae! </l>
			<l n="5">Quamvis lassa, tuos quaerebant lumina vultus </l>
			<l n="6">Atque erat in gelido plurimus ore Pudens. </l>
			<l n="7">Si mihi lanificae ducunt non pulla sorores </l>
			<l n="8">Stamina nec surdos vox habet ista deos, </l>
			<l n="9">Sospite me sospes Latias reveheris ad urbes </l>
			<l n="10">Et referes pili praemia clarus eques. </l>
		</div>
		<div type="poem" n="59">
			<l n="1">Et dolet et queritur, sibi non contingere frigus, </l>
			<l n="2">Propter sescentas Baccara gausapinas, </l>
			<l n="3">Optat et obscuras luces ventosque nivesque, </l>
			<l n="4">Odit et hibernos, si tepuere, dies.  </l>
			<l n="5">Quid fecere mali nostrae tibi, saeve, lacernae, </l>
			<l n="6">Tollere de scapulis quas levis aura potest? </l>
			<l n="7">Quanto simplicius, quanto est humanius illud, </l>
			<l n="8">Mense vel Augusto sumere gausapinas! </l>
		</div>
		<div type="poem" n="60">
			<l n="1">Laudat, amat, cantat nostros mea Roma libellos, </l>
			<l n="2">Meque sinus omnes, me manus omnis habet. </l>
			<l n="3">Ecce rubet quidam, pallet, stupet, oscitat, odit. </l>
			<l n="4">Hoc volo: nunc nobis carmina nostra placent. </l>
		</div>
		<div type="poem" n="61">
			<l n="1">Rem factam Pompullus habet, Faustine: legetur </l>
			<l n="2">Et nomen toto sparget in orbe suum. </l>
			<l n="3">'Sic leve flavorum valeat genus Usiporum, </l>
			<l n="4">Quisquis et Ausonium non amat imperium.' </l>
			<l n="5">Ingeniosa tamen Pompulli scripta feruntur. </l>
			<l n="6">'Sed famae non est hoc, mihi crede, satis: </l>
			<l n="7">Quam multi tineas pascunt blattasque diserti, </l>
			<l n="8">Et redimunt soli carmina docta coci! </l>
			<l n="9">Nescio quid plus est, quod donat saecula chartis: </l>
			<l n="10">Victurus genium debet habere liber.' </l>
		</div>
		<div type="poem" n="63">
			<l n="1">Scis te captari, scis hunc qui captat, avarum, </l>
			<l n="2">Et scis qui captat, quid, Mariane, velit. </l>
			<l n="3">Tu tamen hunc tabulis heredem, stulte, supremis </l>
			<l n="4">Scribis et esse tuo vis, furiose, loco. </l>
			<l n="5">'Munera magna tamen misit.' Sed misit in hamo; </l>
			<l n="6">Et piscatorem piscis amare potest? </l>
			<l n="7">Hicine deflebit vero tua fata dolore? </l>
			<l n="8">Si cupis, ut ploret, des, Mariane, nihil.  </l>
		</div>
		<div type="poem" n="65">
			<l n="1">'Hexametris epigramma facis' scio dicere Tuccam. </l>
			<l n="2">Tucca, solet fieri, denique, Tucca, licet.  </l>
			<l n="3">'Sed tamen hoc longum est.' Solet hoc quoque, Tucca, licetque: </l>
			<l n="4">Si breviora probas, disticha sola legas. </l>
			<l n="5">Conveniat nobis, ut fas epigrammata longa </l>
			<l n="6">Sit transire tibi, scribere, Tucca, mihi. </l>
		</div>
		<div type="poem" n="67">
			<l n="1">Cur tantum eunuchos habeat tua Caelia, quaeris, </l>
			<l n="2">Pannyche? volt futui Caelia nec parere. </l>
		</div>
		<div type="poem" n="68">
			<l n="1">Flete nefas vestrum, sed toto flete Lucrino, </l>
			<l n="2">Naides, et luctus sentiat ipsa Thetis. </l>
			<l n="3">Inter Baianas raptus puer occidit undas </l>
			<l n="4">Eutychos ille, tuum, Castrice, dulce latus. </l>
			<l n="5">Hic tibi curarum socius blandumque levamen, </l>
			<l n="6">Hic amor, hic nostri vatis Alexis erat. </l>
			<l n="7">Numquid te vitreis nudum lasciva sub undis </l>
			<l n="8">Vidit et Alcidae nympha remisit Hylan? </l>
			<l n="9">An dea femineum iam neglegit Hermaphroditum </l>
			<l n="10">Amplexu teneri sollicitata viri? </l>
			<l n="11">Quidquid id est, subitae, quaecumque est causa rapinae, </l>
			<l n="12">Sit, precor, et tellus mitis et unda tibi. </l>
		</div>
		<div type="poem" n="69">
			<l n="1">Non miror, quod potat aquam tua Bassa, Catulle: </l>
			<l n="2">Miror, quod Bassi filia potat aquam.  </l>
		</div>
		<div type="poem" n="71">
			<l n="1">Edere lascivos ad Baetica crusmata gestus </l>
			<l n="2">Et Gaditanis ludere docta modis, </l>
			<l n="3">Tendere quae tremulum Pelian Hecubaeque maritum </l>
			<l n="4">Posset ad Hectoreos sollicitare rogos, </l>
			<l n="5">Urit et excruciat dominum Telethusa priorem: </l>
			<l n="6">Vendidit ancillam, nunc redimit dominam. </l>
		</div>
		<div type="poem" n="73">
			<l n="1">Non rudis indocta fecit me falce colonus: </l>
			<l n="2">Dispensatoris nobile cernis opus. </l>
			<l n="3">Nam Caeretani cultor ditissimus agri </l>
			<l n="4">Hos Hilarus colles et iuga laeta tenet.  </l>
			<l n="5">Aspice, quam certo videar non ligneus ore </l>
			<l n="6">Nec devota focis inguinis arma geram, </l>
			<l n="7">Sed mihi perpetua numquam moritura cupresso </l>
			<l n="8">Phidiaca rigeat mentula digna manu. </l>
			<l n="9">Vicini, moneo, sanctum celebrate Priapum </l>
			<l n="10">Et bis septenis parcite iugeribus. </l>
		</div>
		<div type="poem" n="75">
			<l n="1">Cum mittis turdumve mihi quadramve placentae, </l>
			<l n="2">Sive femur leporis, sive quid his simile est, </l>
			<l n="3">Buccellas misisse tuas te, Pontia, dicis. </l>
			<l n="4">Has ego non mittam, Pontia, sed nec edam. </l>
		</div>
		<div type="poem" n="76">
			<l n="1">Ille sacri lateris custos Martisque togati, </l>
			<l n="2">Credita cui summi castra fuere ducis, </l>
			<l n="3">Hic situs est Fuscus. Licet hoc, Fortuna, fateri: </l>
			<l n="4">Non timet hostiles iam lapis iste minas; </l>
			<l n="5">Grande iugum domita Dacus cervice recepit, </l>
			<l n="6">Et famulum victrix possidet umbra nemus. </l>
		</div>
		<div type="poem" n="77">
			<l n="1">Cum sis tam pauper, quam nec miserabilis Iros, </l>
			<l n="2">Tam iuvenis, quam nec Parthenopaeus erat, </l>
			<l n="3">Tam fortis, quam nec, cum vinceret, Artemidorus, </l>
			<l n="4">Quid te Cappadocum sex onus esse iuvat? </l>
			<l n="5">Rideris multoque magis traduceris, Afer, </l>
			<l n="6">Quam nudus medio si spatiere foro. </l>
			<l n="7">Non aliter monstratur Atlans cum compare ginno </l>
			<l n="8">Quaeque vehit similem belua nigra Libyn. </l>
			<l n="9">Invidiosa tibi quam sit lectica, requiris? </l>
			<l n="10">Non debes ferri mortuus hexaphoro.  </l>
		</div>
		<div type="poem" n="79">
			<l n="1">Tristis es et felix. Sciat hoc Fortuna caveto: </l>
			<l n="2">Ingratum dicet te, Lupe, si scierit. </l>
		</div>
		<div type="poem" n="80">
			<l n="1">Ut nova dona tibi, Caesar, Nilotica tellus </l>
			<l n="2">Miserat hibernas ambitiosa rosas. </l>
			<l n="3">Navita derisit Pharios Memphiticus hortos, </l>
			<l n="4">Urbis ut intravit limina prima tuae: </l>
			<l n="5">Tantus veris honos et odorae gratia Florae, </l>
			<l n="6">Tantaque Paestani gloria ruris erat; </l>
			<l n="7">Sic quacumque vagus gressumque oculosque ferebat, </l>
			<l n="8">Tonsilibus sertis omne rubebat iter. </l>
			<l n="9">At tu Romanae iussus iam cedere brumae, </l>
			<l n="10">Mitte tuas messes, accipe, Nile, rosas. </l>
		</div>
		<div type="poem" n="81">
			<l n="1">Iratus tamquam populo, Charideme, lavaris: </l>
			<l n="2">Inguina sic toto subluis in solio. </l>
			<l n="3">Nec caput hic vellem sic te, Charideme, lavare. </l>
			<l n="4">Et caput, ecce, lavas: inguina malo laves. </l>
		</div>
		<div type="poem" n="83">
			<l n="1">Quantum sollicito fortuna parentis Etrusco, </l>
			<l n="2">Tantum, summe ducum, debet uterque tibi. </l>
			<l n="3">Nam tu missa tua revocasti fulmina dextra: </l>
			<l n="4">Hos cuperem mores ignibus esse Iovis; </l>
			<l n="5">Si tua sit summo, Caesar, natura Tonanti, </l>
			<l n="6">Utetur toto fulmine rara manus. </l>
			<l n="7">Muneris hoc utrumque tui testatur Etruscus, </l>
			<l n="8">Esse quod et comiti contigit et reduci. </l>
		</div>
		<div type="poem" n="84">
			<l n="1">Octaphoro sanus portatur, Avite, Philippus. </l>
			<l n="2">Hunc tu si sanum credis, Avite, furis. </l>
		</div>
		<div type="poem" n="85">
			<l n="1">Editur en sextus sine te mihi, Rufe Camoni, </l>
			<l n="2">Nec te lectorem sperat, amice, liber: </l>
			<l n="3">Impia Cappadocum tellus et numine laevo </l>
			<l n="4">Visa tibi cineres reddit et ossa patri. </l>
			<l n="5">Funde tuo lacrimas orbata Bononia Rufo, </l>
			<l n="6">Et resonet tota planctus in Aemilia: </l>
			<l n="7">Heu qualis pietas, heu quam brevis occidit aetas! </l>
			<l n="8">Viderat Alphei praemia quinta modo. </l>
			<l n="9">Pectore tu memori nostros evolvere lusus, </l>
			<l n="10">Tu solitus totos, Rufe, tenere iocos, </l>
			<l n="11">Accipe cum fletu maesti breve carmen amici </l>
			<l n="12">Atque haec absentis tura fuisse puta.  </l>
		</div>
		<div type="poem" n="86">
			<l n="1">Setinum dominaeque nives densique trientes. </l>
			<l n="2">Quando ego vos medico non prohibente bibam? </l>
			<l n="3">Stultus et ingratus nec tanto munere dignus, </l>
			<l n="4">Qui mavult heres divitis esse Midae. </l>
			<l n="5">Possideat Libycas messis Hermumque Tagumque, </l>
			<l n="6">Et potet caldam, qui mihi livet, aquam. </l>
		</div>
		<div type="poem" n="87">
			<l n="1">Di tibi dent et tu, Caesar, quaecumque mereris: </l>
			<l n="2">Di mihi dent et tu, quae volo, si merui. </l>
		</div>
		<div type="poem" n="88">
			<l n="1">Mane salutavi vero te nomine casu, </l>
			<l n="2">Nec dixi dominum, Caeciliane, meum. </l>
			<l n="3">Quanti libertas constet mihi tanta, requiris? </l>
			<l n="4">Centum quadrantes abstulit illa mihi. </l>
		</div>
		<div type="poem" n="89">
			<l n="1">Cum peteret seram media iam nocte matellam </l>
			<l n="2">Arguto madidus pollice Panaretus, </l>
			<l n="3">Spoletina data est, sed quam siccaverat ipse, </l>
			<l n="4">Nec fuerat soli tota lagona satis. </l>
			<l n="5">Ille fide summa testae sua vina remensus </l>
			<l n="6">Reddidit oenophori pondera plena sui. </l>
			<l n="7">Miraris, quantum biberat, cepisse lagonam? </l>
			<l n="8">Desine mirari, Rufe: merum biberat. </l>
		</div>
		<div type="poem" n="91">
			<l n="1">Sancta ducis summi prohibet censura vetatque </l>
			<l n="2">Moechari. Gaude, Zoile, non futuis. </l>
		</div>
		<div type="poem" n="93">
			<l n="1">Tam male Thais olet, quam non fullonis avari </l>
			<l n="2">Testa vetus, media sed modo fracta via, </l>
			<l n="3">Non ab amore recens hircus, non ora leonis, </l>
			<l n="4">Non detracta cani transtiberina cutis, </l>
			<l n="5">Pullus abortivo nec cum putrescit in ovo, </l>
			<l n="6">Amphora corrupto nec vitiata garo. </l>
			<l n="7">Virus ut hoc alio fallax permutet odore, </l>
			<l n="8">Deposita quotiens balnea veste petit, </l>
			<l n="9">Psilothro viret aut acida latet oblita creta </l>
			<l n="10">Aut tegitur pingui terque quaterque faba. </l>
			<l n="11">Cum bene se tutam per fraudes mille putavit, </l>
			<l n="12">Omnia cum fecit, Thaida Thais olet. </l>
		</div>
		<div type="poem" n="94">
			<l n="1">Ponuntur semper chrysendeta Calpetano </l>
			<l n="2">Sive foris seu cum cenat in urbe domi. </l>
			<l n="3">Sic etiam in stabulo semper, sic cenat in agro. </l>
			<l n="4">Non habet ergo aliud? Non habet immo suum. </l>
		</div>
	</div>
	<div type="book" n="7">
		<div type="poem" n="1">
			<l n="1">Accipe belligerae crudum thoraca Minervae, </l>
			<l n="2">Ipsa Medusaeae quem timet ira comae. </l>
			<l n="3">Dum vacat, haec, Caesar, poterit lorica vocari: </l>
			<l n="4">Pectore cum sacro sederit, aegis erit. </l>
		</div>
		<div type="poem" n="2">
			<l n="1">Invia Sarmaticis domini lorica sagittis </l>
			<l n="2">Et Martis Getico tergore fida magis,  </l>
			<l n="3">Quam vel ad Aetolae securam cuspidis ictus </l>
			<l n="4">Texuit innumeri lubricus unguis apri: </l>
			<l n="5">Felix sorte tua, sacrum cui tangere pectus </l>
			<l n="6">Fas erit et nostri mente calere dei. </l>
			<l n="7">I comes et magnos inlaesa merere triumphos </l>
			<l n="8">Palmataeque ducem, sed cito, redde togae. </l>
		</div>
		<div type="poem" n="3">
			<l n="1">Cur non mitto meos tibi, Pontiliane, libellos? </l>
			<l n="2">Ne mihi tu mittas, Pontiliane, tuos. </l>
		</div>
		<div type="poem" n="5">
			<l n="1">Si desiderium, Caesar, populique patrumque </l>
			<l n="2">Respicis et Latiae gaudia vera togae, </l>
			<l n="3">Redde deum votis poscentibus. Invidet hosti </l>
			<l n="4">Roma suo, veniat laurea multa licet: </l>
			<l n="5">Terrarum dominum propius videt ille, tuoque </l>
			<l n="6">Terretur vultu barbarus et fruitur. </l>
		</div>
		<div type="poem" n="6">
			<l n="1">Ecquid Hyperboreis ad nos conversus ab oris </l>
			<l n="2">Ausonias Caesar iam parat ire vias? </l>
			<l n="3">Certus abest auctor, sed vox hoc nuntiat omnis: </l>
			<l n="4">Credo tibi, verum dicere, Fama, soles. </l>
			<l n="5">Publica victrices testantur gaudia chartae, </l>
			<l n="6">Martia laurigera cuspide pila virent. </l>
			<l n="7">Rursus, io, magnos clamat tibi Roma triumphos </l>
			<l n="8">Invictusque tua, Caesar, in urbe sonas. </l>
			<l n="9">Sed iam laetitiae quo sit fiducia maior, </l>
			<l n="10">Sarmaticae laurus nuntius ipse veni. </l>
		</div>
		<div type="poem" n="8">
			<l n="1">Nunc hilares, si quando mihi, nunc ludite, Musae: </l>
			<l n="2">Victor ab Odrysio redditur orbe deus. </l>
			<l n="3">Certa facis populi tu primus vota, December: </l>
			<l n="4">Iam licet ingenti dicere voce 'Venit!' </l>
			<l n="5">Felix sorte tua! Poteras non cedere Iano, </l>
			<l n="6">Gaudia si nobis, quae dabit ille, dares. </l>
			<l n="7">Festa coronatus ludet convicia miles, </l>
			<l n="8">Inter laurigeros cum comes ibit equos. </l>
			<l n="9">Fas audire iocos levioraque carmina, Caesar, </l>
			<l n="10">Et tibi, si lusus ipse triumphus amat. </l>
		</div>
		<div type="poem" n="9">
			<l n="1">Cum sexaginta numeret Cascellius annos, </l>
			<l n="2">Ingeniosus homo est: quando disertus erit? </l>
		</div>
		<div type="poem" n="10">
			<l n="1">Pedicatur Eros, fellat Linus: Ole, quid ad te, </l>
			<l n="2">De cute quid faciant ille vel ille sua? </l>
			<l n="3">Centenis futuit Matho milibus: Ole, quid ad te? </l>
			<l n="4">Non tu propterea, sed Matho pauper erit. </l>
			<l n="5">In lucem cenat Sertorius: Ole, quid ad te, </l>
			<l n="6">Cum liceat tota stertere nocte tibi? </l>
			<l n="7">Septingenta Tito debet Lupus: Ole, quid ad te? </l>
			<l n="8">Assem ne dederis crediderisve Lupo. </l>
			<l n="9">Illud dissimulas, ad te quod pertinet, Ole, </l>
			<l n="10">Quodque magis curae convenit esse tuae. </l>
			<l n="11">Pro togula debes: hoc ad te pertinet, Ole. </l>
			<l n="12">Quadrantem nemo iam tibi credit: et hoc.  </l>
			<l n="13">Uxor moecha tibi est: hoc ad te pertinet, Ole. </l>
			<l n="14">Poscit iam dotem filia grandis: et hoc. </l>
			<l n="15">Dicere quindecies poteram, quod pertinet ad te: </l>
			<l n="16">Sed quid agas, ad me pertinet, Ole, nihil. </l>
		</div>
		<div type="poem" n="12">
			<l n="1">Sic me fronte legat dominus, Faustine, serena </l>
			<l n="2">Excipiatque meos, qua solet aure, iocos, </l>
			<l n="3">Ut mea nec, iuste quos odit, pagina laesit, </l>
			<l n="4">Et mihi de nullo fama rubore placet. </l>
			<l n="5">Quid prodest, cupiant cum quidam nostra videri, </l>
			<l n="6">Si qua Lycambeo sanguine tela madent, </l>
			<l n="7">Vipereumque vomat nostro sub nomine virus, </l>
			<l n="8">Qui Phoebi radios ferre diemque negat? </l>
			<l n="9">Ludimus innocui: scis hoc bene: iuro potentis </l>
			<l n="10">Per genium Famae Castaliumque gregem </l>
			<l n="11">Perque tuas aures, magni mihi numinis instar, </l>
			<l n="12">Lector inhumana liber ab invidia. </l>
		</div>
		<div type="poem" n="13">
			<l n="1">Dum Tiburtinis albescere solibus audit </l>
			<l n="2">Antiqui dentis fusca Lycoris ebur, </l>
			<l n="3">Venit in Herculeos colles. Quid Tiburis alti </l>
			<l n="4">Aura valet! Parvo tempore nigra redit. </l>
		</div>
		<div type="poem" n="14">
			<l n="1">Accidit infandum nostrae scelus, Aule, puellae; </l>
			<l n="2">Amisit lusus deliciasque suas: </l>
			<l n="3">Non quales teneri ploravit amica Catulli </l>
			<l n="4">Lesbia, nequitiis passeris orba sui, </l>
			<l n="5">Vel Stellae cantata meo quas flevit Ianthis, </l>
			<l n="6">Cuius in Elysio nigra columba volat:  </l>
			<l n="7">Lux mea non capitur nugis neque moribus istis, </l>
			<l n="8">Nec dominae pectus talia damna movent: </l>
			<l n="9">Bis denos puerum numerantem perdidit annos, </l>
			<l n="10">Mentula cui nondum sesquipedalis erat. </l>
		</div>
		<div type="poem" n="15">
			<l n="1">Quis puer hic nitidis absistit Ianthidos undis? </l>
			<l n="2">Effugit dominam Naida numquid Hylas? </l>
			<l n="3">O bene, quod silva colitur Tirynthius ista </l>
			<l n="4">Et quod amatrices tam prope servat aquas! </l>
			<l n="5">Securus licet hos fontes, Argynne, ministres: </l>
			<l n="6">Nil facient Nymphae: ne velit ipse, cave. </l>
		</div>
		<div type="poem" n="16">
			<l n="1">Aera domi non sunt, superest hoc, Regule, solum, </l>
			<l n="2">Ut tua vendamus munera: numquid emis? </l>
		</div>
		<div type="poem" n="18">
			<l n="1">Cum tibi sit facies, de qua nec femina possit </l>
			<l n="2">Dicere, cum corpus nulla litura notet, </l>
			<l n="3">Cur te tam rarus cupiat repetatque fututor, </l>
			<l n="4">Miraris? Vitium est non leve, Galla, tibi: </l>
			<l n="5">Accessi quotiens ad opus mixtisque movemur </l>
			<l n="6">Inguinibus, cunnus non tacet, ipsa taces.  </l>
			<l n="7">Di facerent, ut tu loquereris et ille taceret: </l>
			<l n="8">Offendor cunni garrulitate tui. </l>
			<l n="9">Pedere te mallem: namque hoc nec inutile dicit </l>
			<l n="10">Symmachus et risum res movet ista simul: </l>
			<l n="11">Quis ridere potest fatui poppysmata cunni? </l>
			<l n="12">Cum sonat hic, cui non mentula mensque cadit? </l>
			<l n="13">Dic aliquid saltem clamosoque obstrepe cunno, </l>
			<l n="14">Et si adeo muta es, disce vel inde loqui. </l>
		</div>
		<div type="poem" n="19">
			<l n="1">Fragmentum quod vile putas et inutile lignum, </l>
			<l n="2">Haec fuit ignoti prima carina maris. </l>
			<l n="3">Quam nec Cyaneae quondam potuere ruinae </l>
			<l n="4">Frangere nec Scythici tristior ira freti, </l>
			<l n="5">Saecula vicerunt: sed quamvis cesserit annis, </l>
			<l n="6">Sanctior est salva parva tabella rate. </l>
		</div>
		<div type="poem" n="21">
			<l n="1">Haec est illa dies, magni quae conscia partus </l>
			<l n="2">Lucanum populis et tibi, Polla, dedit. </l>
			<l n="3">Heu! Nero crudelis nullaque invisior umbra, </l>
			<l n="4">Debuit hoc saltem non licuisse tibi. </l>
		</div>
		<div type="poem" n="22">
			<l n="1">Vatis Apollinei magno memorabilis ortu </l>
			<l n="2">Lux redit: Aonidum turba, favete sacris. </l>
			<l n="3">Haec meruit, cum te terris, Lucane, dedisset, </l>
			<l n="4">Mixtus Castaliae Baetis ut esset aquae. </l>
		</div>
		<div type="poem" n="23">
			<l n="1">Phoebe, veni, sed quantus eras, cum bella tonanti </l>
			<l n="2">Ipse dares Latiae plectra secunda lyrae. </l>
			<l n="3">Quid tanta pro luce precer? Tu, Polla, maritum </l>
			<l n="4">Saepe colas et se sentiat ille coli. </l>
		</div>
		<div type="poem" n="24">
			<l n="1">Cum Iuvenale meo quae me committere temptas, </l>
			<l n="2">Quid non audebis, perfida lingua, loqui? </l>
			<l n="3">Te fingente nefas Pyladen odisset Orestes, </l>
			<l n="4">Thesea Pirithoi destituisset amor, </l>
			<l n="5">Tu Siculos fratres et maius nomen Atridas </l>
			<l n="6">Et Ledae poteras dissociare genus. </l>
			<l n="7">Hoc tibi pro meritis et talibus inprecor ausis, </l>
			<l n="8">Ut facias illud, quod, puto, lingua, facis. </l>
		</div>
		<div type="poem" n="25">
			<l n="1">Dulcia cum tantum scribas epigrammata semper </l>
			<l n="2">Et cerussata candidiora cute, </l>
			<l n="3">Nullaque mica salis nec amari fellis in illis </l>
			<l n="4">Gutta sit, o demens, vis tamen illa legi! </l>
			<l n="5">Nec cibus ipse iuvat morsu fraudatus aceti, </l>
			<l n="6">Nec grata est facies, cui gelasinus abest.  </l>
			<l n="7">Infanti melimela dato fatuasque mariscas: </l>
			<l n="8">Nam mihi, quae novit pungere, Chia sapit. </l>
		</div>
		<div type="poem" n="27">
			<l n="1">Tuscae glandis aper populator et ilice multa </l>
			<l n="2">Iam piger, Aetolae fama secunda ferae, </l>
			<l n="3">Quem meus intravit splendenti cuspide Dexter, </l>
			<l n="4">Praeda iacet nostris invidiosa focis: </l>
			<l n="5">Pinguescant madido laeti nidore penates </l>
			<l n="6">Flagret et exciso festa culina iugo. </l>
			<l n="7">Sed cocus ingentem piperis consumet acervum </l>
			<l n="8">Addet et arcano mixta Falerna garo: </l>
			<l n="9">Ad dominum redeas, noster te non capit ignis, </l>
			<l n="10">Conturbator aper: vilius esurio. </l>
		</div>
		<div type="poem" n="28">
			<l n="1">Sic Tiburtinae crescat tibi silva Dianae </l>
			<l n="2">Et properet caesum saepe redire nemus, </l>
			<l n="3">Nec Tartesiacis Pallas tua, Fusce, trapetis </l>
			<l n="4">Cedat et inmodici dent bona musta lacus; </l>
			<l n="5">Sic fora mirentur, sic te palatia laudent, </l>
			<l n="6">Excolat et geminas plurima palma fores: </l>
			<l n="7">Otia dum medius praestat tibi parva December, </l>
			<l n="8">Exige, sed certa, quos legis, aure iocos. </l>
			<l n="9">'Scire libet verum? res est haec ardua.' Sed tu </l>
			<l n="10">Quod tibi vis dici, dicere, Fusce, potes.  </l>
		</div>
		<div type="poem" n="29">
			<l n="1">Thestyle, Victoris tormentum dulce Voconi, </l>
			<l n="2">Quo nemo est toto notior orbe puer, </l>
			<l n="3">Sic etiam positis formosus amere capillis </l>
			<l n="4">Et placeat vati nulla puella tuo: </l>
			<l n="5">Paulisper domini doctos sepone libellos, </l>
			<l n="6">Carmina Victori dum lego parva tuo. </l>
			<l n="7">Et Maecenati, Maro cum cantaret Alexin, </l>
			<l n="8">Nota tamen Marsi fusca Melaenis erat. </l>
		</div>
		<div type="poem" n="30">
			<l n="1">Das Parthis, das Germanis, das, Caelia, Dacis, </l>
			<l n="2">Nec Cilicum spernis Cappadocumque toros; </l>
			<l n="3">Et tibi de Pharia Memphiticus urbe fututor </l>
			<l n="4">Navigat, a rubris et niger Indus aquis; </l>
			<l n="5">Nec recutitorum fugis inguina Iudaeorum, </l>
			<l n="6">Nec te Sarmatico transit Alanus equo. </l>
			<l n="7">Qua ratione facis, cum sis Romana puella, </l>
			<l n="8">Quod Romana tibi mentula nulla placet? </l>
		</div>
		<div type="poem" n="32">
			<l n="1">Attice, facundae renovas qui nomina gentis </l>
			<l n="2">Nec sinis ingentem conticuisse domum,  </l>
			<l n="3">Te pia Cecropiae comitatur turba Minervae, </l>
			<l n="4">Te secreta quies, te sophos omnis amat. </l>
			<l n="5">At iuvenes alios fracta colit aure magister </l>
			<l n="6">Et rapit inmeritas sordidus unctor opes. </l>
			<l n="7">Non pila, non follis, non te paganica thermis </l>
			<l n="8">Praeparat, aut nudi stipitis ictus hebes, </l>
			<l n="9">Vara nec in lento ceromate bracchia tendis, </l>
			<l n="10">Non harpasta vagus pulverulenta rapis, </l>
			<l n="11">Sed curris niveas tantum prope Virginis undas, </l>
			<l n="12">Aut ubi Sidonio taurus amore calet. </l>
			<l n="13">Per varias artes, omnis quibus area servit, </l>
			<l n="14">Ludere, cum liceat currere, pigritia est. </l>
		</div>
		<div type="poem" n="33">
			<l n="1">Sordidior caeno cum sit toga, calceus autem </l>
			<l n="2">Candidior prima sit tibi, Cinna, nive: </l>
			<l n="3">Deiecto quid, inepte, pedes perfundis amictu? </l>
			<l n="4">Collige, Cinna, togam; calceus ecce perit. </l>
		</div>
		<div type="poem" n="35">
			<l n="1">Inguina succinctus nigra tibi servos aluta </l>
			<l n="2">Stat, quotiens calidis tota foveris aquis. </l>
			<l n="3">Sed meus, ut de me taceam, Laecania, servos </l>
			<l n="4">Iudaeum nuda sub cute pondus habet, </l>
			<l n="5">Sed nudi tecum iuvenesque senesque lavantur. </l>
			<l n="6">An sola est servi mentula vera tui?  </l>
			<l n="7">Ecquid femineos sequeris, matrona, recessus, </l>
			<l n="8">Secretusque tua, cunne, lavaris aqua? </l>
		</div>
		<div type="poem" n="36">
			<l n="1">Cum pluvias madidumque Iovem perferre negaret </l>
			<l n="2">Et rudis hibernis villa nataret aquis, </l>
			<l n="3">Plurima, quae posset subitos effundere nimbos, </l>
			<l n="4">Muneribus venit tegula missa tuis. </l>
			<l n="5">Horridus, ecce, sonat Boreae stridore December: </l>
			<l n="6">Stella, tegis villam, non tegis agricolam. </l>
		</div>
		<div type="poem" n="37">
			<l n="1">Nosti mortiferum quaestoris, Castrice, signum? </l>
			<l n="2">Est operae pretium discere theta novum: </l>
			<l n="3">Exprimeret quotiens rorantem frigore nasum, </l>
			<l n="4">Letalem iuguli iusserat esse notam. </l>
			<l n="5">Turpis ab inviso pendebat stiria naso, </l>
			<l n="6">Cum flaret madida fauce December atrox: </l>
			<l n="7">Collegae tenuere manus; quid plura requiris? </l>
			<l n="8">Emungi misero, Castrice, non licuit. </l>
		</div>
		<div type="poem" n="38">
			<l n="1">Tantus es et talis, nostri Polypheme Severi, </l>
			<l n="2">Ut te mirari possit et ipse Cyclops. </l>
			<l n="3">Sed nec Scylla minor. Quod si fera monstra duorum </l>
			<l n="4">Iunxeris, alterius fiet uterque timor. </l>
		</div>
		<div type="poem" n="40">
			<l n="1">Hic iacet ille senex Augusta notus in aula, </l>
			<l n="2">Pectore non humili passus utrumque deum; </l>
			<l n="3">Natorum pietas sanctis quem coniugis umbris </l>
			<l n="4">Miscuit: Elysium possidet ambo nemus. </l>
			<l n="5">Occidit illa prior viridi fraudata iuventa: </l>
			<l n="6">Hic prope ter senas vixit Olympiadas. </l>
			<l n="7">Sed festinatis raptum tibi credidit annis, </l>
			<l n="8">Aspexit lacrimas quisquis, Etrusce, tuas. </l>
		</div>
		<div type="poem" n="41">
			<l n="1">Cosmicos esse tibi, Semproni Tucca, videris: </l>
			<l n="2">Cosmica, Semproni, tam mala, quam bona sunt. </l>
		</div>
		<div type="poem" n="42">
			<l n="1">Muneribus cupiat si quis contendere tecum, </l>
			<l n="2">Audeat hic etiam, Castrice, carminibus. </l>
			<l n="3">Nos tenues in utroque sumus vincique parati: </l>
			<l n="4">Inde sopor nobis et placet alta quies. </l>
			<l n="5">Tam mala cur igitur dederim tibi carmina, quaeris? </l>
			<l n="6">Alcinoo nullum poma dedisse putas? </l>
		</div>
		<div type="poem" n="43">
			<l n="1">Primum est, ut praestes, si quid te, Cinna, rogabo; </l>
			<l n="2">Illud deinde sequens, ut cito, Cinna, neges. </l>
			<l n="3">Diligo praestantem; non odi, Cinna, negantem: </l>
			<l n="4">Sed tu nec praestas nec cito, Cinna, negas. </l>
		</div>
		<div type="poem" n="44">
			<l n="1">Maximus ille tuus, Ovidi, Caesonius hic est, </l>
			<l n="2">Cuius adhuc vultum vivida cera tenet. </l>
			<l n="3">Hunc Nero damnavit; sed tu damnare Neronem </l>
			<l n="4">Ausus es et profugi, non tua, fata sequi: </l>
			<l n="5">Aequora per Scyllae magnus comes exulis isti, </l>
			<l n="6">Qui modo nolueras consulis ire comes. </l>
			<l n="7">Si victura meis mandantur nomina chartis </l>
			<l n="8">Et fas est cineri me superesse meo:  </l>
			<l n="9">Audiet hoc praesens venturaque turba, fuisse </l>
			<l n="10">Illi te, Senecae quod fuit ille suo. </l>
		</div>
		<div type="poem" n="46">
			<l n="1">Commendare tuum dum vis mihi carmine munus </l>
			<l n="2">Maeonioque cupis doctius ore loqui, </l>
			<l n="3">Excrucias multis pariter me teque diebus, </l>
			<l n="4">Et tua de nostro, Prisce, Thalia tacet. </l>
			<l n="5">Divitibus poteris musas elegosque sonantes </l>
			<l n="6">Mittere: pauperibus munera πεζὰ dato. </l>
		</div>
		<div type="poem" n="47">
			<l n="1">Doctorum Licini celeberrime Sura virorum, </l>
			<l n="2">Cuius prisca gravis lingua reduxit avos, </l>
			<l n="3">Redderis - heu, quanto fatorum munere! - nobis, </l>
			<l n="4">Gustata Lethes paene remissus aqua. </l>
			<l n="5">Perdiderant iam vota metum securaque flebat </l>
			<l n="6">Tristitia, et lacrimis iamque peractus eras: </l>
			<l n="7">Non tulit invidiam taciti regnator Averni </l>
			<l n="8">Et raptas Fatis reddidit ipse colus. </l>
			<l n="9">Scis igitur, quantas hominum mors falsa querellas </l>
			<l n="10">Moverit, et frueris posteritate tua. </l>
			<l n="11">Vive velut rapto fugitivaque gaudia carpe: </l>
			<l n="12">Perdiderit nullum vita reversa diem.  </l>
		</div>
		<div type="poem" n="49">
			<l n="1">Parva suburbani munuscula mittimus horti: </l>
			<l n="2">Faucibus ova tuis, poma, Severe, gulae. </l>
		</div>
		<div type="poem" n="50">
			<l n="1">Fons dominae, regina loci quo gaudet Ianthis, </l>
			<l n="2">Gloria conspicuae deliciumque domus, </l>
			<l n="3">Cum tua tot niveis ornetur ripa ministris </l>
			<l n="4">Et Ganymedeo luceat unda choro: </l>
			<l n="5">Quid facit Alcides silva sacratus in ista? </l>
			<l n="6">Tam vicina tibi cur tenet antra deus? </l>
			<l n="7">Numquid Nympharum notos observat amores, </l>
			<l n="8">Tam multi pariter ne rapiantur Hylae? </l>
		</div>
		<div type="poem" n="51">
			<l n="1">Mercari nostras si te piget, Urbice, nugas </l>
			<l n="2">Et lasciva tamen carmina nosse libet, </l>
			<l n="3">Pompeium quaeres - et nosti forsitan - Auctum; </l>
			<l n="4">Ultoris prima Martis in aede sedet: </l>
			<l n="5">Iure madens varioque togae limatus in usu, </l>
			<l n="6">Non lector meus hic, Urbice, sed liber est. </l>
			<l n="7">Sic tenet absentes nostros cantatque libellos, </l>
			<l n="8">Ut pereat chartis littera nulla meis: </l>
			<l n="9">Denique, si vellet, poterat scripsisse videri; </l>
			<l n="10">Sed famae mavult ille favere meae. </l>
			<l n="11">Hunc licet a decuma - neque enim satis ante vacabit -  </l>
			<l n="12">Sollicites; capiet cenula parva duos; </l>
			<l n="13">Ille leget, bibe tu; nolis licet, ille sonabit; </l>
			<l n="14">Et cum 'Iam satis est' dixeris, ille leget.  </l>
		</div>
		<div type="poem" n="52">
			<l n="1">Gratum est, quod Celeri nostros legis, Aucte, libellos, </l>
			<l n="2">Si tamen et Celerem, quod legis, Aucte, iuvat. </l>
			<l n="3">Ille meas gentes et Celtas rexit Hiberos, </l>
			<l n="4">Nec fuit in nostro certior orbe fides. </l>
			<l n="5">Maior me tanto reverentia turbat, et aures </l>
			<l n="6">Non auditoris, iudicis esse puto. </l>
		</div>
		<div type="poem" n="53">
			<l n="1">Omnia misisti mihi Saturnalibus, Umber, </l>
			<l n="2">Munera, contulerant quae tibi quinque dies: </l>
			<l n="3">Bis senos triplices et dentiscalpia septem; </l>
			<l n="4">His comes accessit spongia, mappa, calix, </l>
			<l n="5">Semodiusque fabae cum vimine Picenarum, </l>
			<l n="6">Et Laletanae nigra lagona sapae; </l>
			<l n="7">Parvaque cum canis venerunt cottana prunis </l>
			<l n="8">Et Libycae fici pondere testa gravis. </l>
			<l n="9">Vix puto triginta nummorum tota fuisse </l>
			<l n="10">Munera, quae grandes octo tulere Syri. </l>
			<l n="11">Quanto commodius nullo mihi ferre labore </l>
			<l n="12">Argenti potuit pondera quinque puer! </l>
		</div>
		<div type="poem" n="54">
			<l n="1">Semper mane mihi de me mera somnia narras, </l>
			<l n="2">Quae moveant animum sollicitentque meum. </l>
			<l n="3">Iam prior ad faecem, sed et haec vindemia venit, </l>
			<l n="4">Exorat noctes dum mihi saga tuas; </l>
			<l n="5">Consumpsi salsasque molas et turis acervos; </l>
			<l n="6">Decrevere greges, dum cadit agna frequens; </l>
			<l n="7">Non porcus, non chortis aves, non ova supersunt. </l>
			<l n="8">Aut vigila aut dormi, Nasidiane, tibi. </l>
		</div>
		<div type="poem" n="56">
			<l n="1">Astra polumque pia cepisti mente, Rabiri, </l>
			<l n="2">Parrhasiam mira qui struis arte domum. </l>
			<l n="3">Phidiaco si digna Iovi dare templa parabit, </l>
			<l n="4">Has petet a nostro Pisa Tonante manus. </l>
		</div>
		<div type="poem" n="57">
			<l n="1">Castora de Polluce Gabinia fecit Achillan: </l>
			<l n="2">Πὺξ ἀγαθὸς fuerat, nunc erit ἱππόδαμος. </l>
		</div>
		<div type="poem" n="58">
			<l n="1">Iam sex aut septem nupsisti, Galla, cinaedis, </l>
			<l n="2">Dum coma te nimium pexaque barba iuvat. </l>
			<l n="3">Deinde experta latus madidoque simillima loro </l>
			<l n="4">Inguina nec lassa stare coacta manu, </l>
			<l n="5">Deseris inbelles thalamos mollemque maritum; </l>
			<l n="6">Rursus et in similes decidis usque toros. </l>
			<l n="7">Quaere aliquem Curios semper Fabiosque loquentem, </l>
			<l n="8">Hirsutum et dura rusticitate trucem: </l>
			<l n="9">Invenies: sed habet tristis quoque turba cinaedos. </l>
			<l n="10">Difficile est vero nubere, Galla, viro. </l>
		</div>
		<div type="poem" n="59">
			<l n="1">Non cenat sine apro noster, Tite, Caecilianus. </l>
			<l n="2">Bellum convivam Caecilianus habet. </l>
		</div>
		<div type="poem" n="61">
			<l n="1">Abstulerat totam temerarius institor urbem, </l>
			<l n="2">Inque suo nullum limine limen erat. </l>
			<l n="3">Iussisti tenuis, Germanice, crescere vicos, </l>
			<l n="4">Et modo quae fuerat semita, facta via est. </l>
			<l n="5">Nulla catenatis pila est praecincta lagonis, </l>
			<l n="6">Nec praetor medio cogitur ire luto, </l>
			<l n="7">Stringitur in densa nec caeca novacula turba, </l>
			<l n="8">Occupat aut totas nigra popina vias. </l>
			<l n="9">Tonsor, copo, cocus, lanius sua limina servant. </l>
			<l n="10">Nunc Roma est, nuper magna taberna fuit. </l>
		</div>
		<div type="poem" n="62">
			<l n="1">Reclusis foribus grandes percidis, Amille, </l>
			<l n="2">Et te deprendi, cum facis ista, cupis, </l>
			<l n="3">Ne quid liberti narrent servique paterni </l>
			<l n="4">Et niger obliqua garrulitate cliens. </l>
			<l n="5">Non pedicari se qui testatur, Amille, </l>
			<l n="6">Illud saepe facit, quod sine teste facit. </l>
		</div>
		<div type="poem" n="63">
			<l n="1">Perpetui numquam moritura volumina Sili </l>
			<l n="2">Qui legis et Latia carmina digna toga, </l>
			<l n="3">Pierios tantum vati placuisse recessus </l>
			<l n="4">Credis et Aoniae Bacchica serta comae? </l>
			<l n="5">Sacra coturnati non attigit ante Maronis, </l>
			<l n="6">Implevit magni quam Ciceronis opus: </l>
			<l n="7">Hunc miratur adhuc centum gravis hasta virorum, </l>
			<l n="8">Hunc loquitur grato plurimus ore cliens. </l>
			<l n="9">Postquam bis senis ingentem fascibus annum </l>
			<l n="10">Rexerat, adserto qui sacer orbe fuit, </l>
			<l n="11">Emeritos Musis et Phoebo tradidit annos, </l>
			<l n="12">Proque suo celebrat nunc Helicona foro.  </l>
		</div>
		<div type="poem" n="64">
			<l n="1">Qui tonsor fueras tota notissimus urbe, </l>
			<l n="2">Et post hoc dominae munere factus eques, </l>
			<l n="3">Sicanias urbes Aetnaeaque regna petisti, </l>
			<l n="4">Cinname, cum fugeres tristia iura fori. </l>
			<l n="5">Qua nunc arte graves tolerabis inutilis annos? </l>
			<l n="6">Quid facit infelix et fugitiva quies? </l>
			<l n="7">Non rhetor, non grammaticus ludive magister, </l>
			<l n="8">Non Cynicus, non tu Stoicus esse potes, </l>
			<l n="9">Vendere nec vocem Siculis plausumque theatris: </l>
			<l n="10">Quod superest, iterum, Cinname, tonsor eris. </l>
		</div>
		<div type="poem" n="65">
			<l n="1">Lis te bis decumae numerantem frigora brumae </l>
			<l n="2">Conterit una tribus, Gargiliane, foris. </l>
			<l n="3">A miser et demens! viginti litigat annis </l>
			<l n="4">Quisquam, cui vinci, Gargiliane, licet? </l>
		</div>
		<div type="poem" n="66">
			<l n="1">Heredem Fabius Labienum ex asse reliquit: </l>
			<l n="2">Plus meruisse tamen se Labienus ait. </l>
		</div>
		<div type="poem" n="68">
			<l n="1">Commendare meas, Instanti Rufe, Camenas </l>
			<l n="2">Parce precor socero: seria forsan amat. </l>
			<l n="3">Quod si lascivos admittit et ille libellos, </l>
			<l n="4">Haec ego vel Curio Fabricioque legam. </l>
		</div>
		<div type="poem" n="69">
			<l n="1">Haec est illa tibi promissa Theophila, Cani, </l>
			<l n="2">Cuius Cecropia pectora dote madent: </l>
			<l n="3">Hanc sibi iure petat magni senis Atticus hortus, </l>
			<l n="4">Nec minus esse suam Stoica turba velit. </l>
			<l n="5">Vivet opus quodcumque per has emiseris aures: </l>
			<l n="6">Tam non femineum nec populare sapit. </l>
			<l n="7">Non tua Pantaenis nimium se praeferat illi, </l>
			<l n="8">Quamvis Pierio sit bene nota choro. </l>
			<l n="9">Carmina fingentem Sappho laudabat amatrix: </l>
			<l n="10">Castior haec, et non doctior illa fuit. </l>
		</div>
		<div type="poem" n="71">
			<l n="1">Ficosa est uxor, ficosus et ipse maritus, </l>
			<l n="2">Filia ficosa est et gener atque nepos, </l>
			<l n="3">Nec dispensator nec vilicus ulcere turpi </l>
			<l n="4">Nec rigidus fossor, sed nec arator eget. </l>
			<l n="5">Cum sint ficosi pariter iuvenesque senesque, </l>
			<l n="6">Res mira est, ficos non habet unus ager. </l>
		</div>
		<div type="poem" n="73">
			<l n="1">Esquiliis domus est, domus est tibi colle Dianae, </l>
			<l n="2">Et tua patricius culmina vicus habet; </l>
			<l n="3">Hinc viduae Cybeles, illinc sacraria Vestae, </l>
			<l n="4">Inde novum, veterem prospicis inde Iovem. </l>
			<l n="5">Dic, ubi conveniam, dic, qua te parte requiram: </l>
			<l n="6">Quisquis ubique habitat, Maxime, nusquam habitat. </l>
		</div>
		<div type="poem" n="74">
			<l n="1">Cyllenes caelique decus, facunde minister, </l>
			<l n="2">Aurea cui torto virga dracone viret: </l>
			<l n="3">Sic tibi lascivi non desit copia furti, </l>
			<l n="4">Sive cupis Paphien, seu Ganymede cales, </l>
			<l n="5">Maternaeque sacris ornentur frondibus Idus, </l>
			<l n="6">Et senior parca mole prematur avus: </l>
			<l n="7">Hunc semper Norbana diem cum coniuge Carpo </l>
			<l n="8">Laeta colat, primis quo coiere toris. </l>
			<l n="9">Hic pius antistes sophiae sua dona ministrat, </l>
			<l n="10">Hic te ture vocat, fidus et ipse Iovi. </l>
		</div>
		<div type="poem" n="75">
			<l n="1">Vis futui gratis, cum sis deformis anusque. </l>
			<l n="2">Res perridicula est: vis dare, nec dare vis.  </l>
		</div>
		<div type="poem" n="77">
			<l n="1">Exigis, ut nostros donem tibi, Tucca, libellos. </l>
			<l n="2">Non faciam: nam vis vendere, non legere. </l>
		</div>
		<div type="poem" n="78">
			<l n="1">Cum Saxetani ponatur coda lacerti </l>
			<l n="2">Et, bene si cenas, conchis inuncta tibi: </l>
			<l n="3">Sumen, aprum, leporem, boletos, ostrea, mullos </l>
			<l n="4">Mittis: habes nec cor, Papyle, nec genium. </l>
		</div>
		<div type="poem" n="80">
			<l n="1">Quatenus Odrysios iam pax Romana triones </l>
			<l n="2">Temperat et tetricae conticuere tubae, </l>
			<l n="3">Hunc Marcellino poteris, Faustine, libellum </l>
			<l n="4">Mittere: iam chartis, iam vacat ille iocis. </l>
			<l n="5">Sed si parva tui munuscula quaeris amici </l>
			<l n="6">Commendare, ferat carmina nostra puer: </l>
			<l n="7">Non qualis Geticae satiatus lacte iuvencae </l>
			<l n="8">Sarmatica rigido ludit in amne rota, </l>
			<l n="9">Sed Mitylenaei roseus mangonis ephebus, </l>
			<l n="10">Vel non caesus adhuc matre iubente Lacon. </l>
			<l n="11">At tibi captivo famulus mittetur ab Histro, </l>
			<l n="12">Qui Tiburtinas pascere possit oves.  </l>
		</div>
		<div type="poem" n="81">
			<l n="1">'Triginta toto mala sunt epigrammata libro.' </l>
			<l n="2">Si totidem bona sunt, Lause, bonus liber est. </l>
		</div>
		<div type="poem" n="82">
			<l n="1">Menophili penem tam grandis fibula vestit, </l>
			<l n="2">Ut sit comoedis omnibus una satis. </l>
			<l n="3">Hunc ego credideram - nam saepe lavamur in unum -  </l>
			<l n="4">Sollicitum voci parcere, Flacce, suae: </l>
			<l n="5">Dum ludit media populo spectante palaestra, </l>
			<l n="6">Delapsa est misero fibula: verpus erat. </l>
		</div>
		<div type="poem" n="83">
			<l n="1">Eutrapelus tonsor dum circuit ora Luperci </l>
			<l n="2">Expingitque genas, altera barba subit. </l>
		</div>
		<div type="poem" n="84">
			<l n="1">Dum mea Caecilio formatur imago Secundo </l>
			<l n="2">Spirat et arguta picta tabella manu, </l>
			<l n="3">I, liber, ad Geticam Peucen Histrumque iacentem: </l>
			<l n="4">Haec loca perdomitis gentibus ille tenet. </l>
			<l n="5">Parva dabis caro, sed dulcia dona, sodali: </l>
			<l n="6">Certior in nostro carmine vultus erit; </l>
			<l n="7">Casibus hic nullis, nullis delebilis annis </l>
			<l n="8">Vivet, Apelleum cum morietur opus. </l>
		</div>
		<div type="poem" n="85">
			<l n="1">Quod non insulse scribis tetrasticha quaedam, </l>
			<l n="2">Disticha quod belle pauca, Sabelle, facis, </l>
			<l n="3">Laudo, nec admiror. Facile est epigrammata belle </l>
			<l n="4">Scribere, sed librum scribere difficile est. </l>
		</div>
		<div type="poem" n="87">
			<l n="1">Si meus aurita gaudet lagalopece Flaccus, </l>
			<l n="2">Si fruitur tristi Canius Aethiope; </l>
			<l n="3">Publius exiguae si flagrat amore catellae, </l>
			<l n="4">Si Cronius similem cercopithecon amat; </l>
			<l n="5">Delectat Marium si perniciosus ichneumon, </l>
			<l n="6">Pica salutatrix si tibi, Lause, placet; </l>
			<l n="7">Si gelidum collo nectit Cadilla draconem, </l>
			<l n="8">Luscinio tumulum si Telesilla dedit: </l>
			<l n="9">Blanda Cupidinei cur non amet ora Labyrtae, </l>
			<l n="10">Qui videt haec dominis monstra placere suis? </l>
		</div>
		<div type="poem" n="88">
			<l n="1">Fertur habere meos, si vera est fama, libellos </l>
			<l n="2">Inter delicias pulchra Vienna suas: </l>
			<l n="3">Me legit omnis ibi senior iuvenisque puerque, </l>
			<l n="4">Et coram tetrico casta puella viro. </l>
			<l n="5">Hoc ego maluerim, quam si mea carmina cantent </l>
			<l n="6">Qui Nilum ex ipso protinus ore bibunt; </l>
			<l n="7">Quam meus Hispano si me Tagus impleat auro, </l>
			<l n="8">Pascat et Hybla meas, pascat Hymettos apes. </l>
			<l n="9">Non nihil ergo sumus, nec blandae munere linguae </l>
			<l n="10">Decipimur: credam iam, puto, Lause, tibi. </l>
		</div>
		<div type="poem" n="90">
			<l n="1">Iactat inaequalem Matho me fecisse libellum: </l>
			<l n="2">Si verum est, laudat carmina nostra Matho. </l>
			<l n="3">Aequales scribit libros Calvinus et Umber: </l>
			<l n="4">Aequalis liber est, Cretice, qui malus est. </l>
		</div>
		<div type="poem" n="91">
			<l n="1">De nostro, facunde, tibi, Iuvenalis, agello </l>
			<l n="2">Saturnalicias mittimus, ecce, nuces. </l>
			<l n="3">Cetera lascivis donavit poma puellis </l>
			<l n="4">Mentula custodis luxuriosa dei. </l>
		</div>
		<div type="poem" n="92">
			<l n="1">'Si quid opus fuerit, scis me non esse rogandum' </l>
			<l n="2">Uno bis dicis, Baccara, terque die. </l>
			<l n="3">Appellat rigida tristis me voce Secundus: </l>
			<l n="4">Audis, et nescis, Baccara, quid sit opus. </l>
			<l n="5">Pensio te coram petitur clareque palamque: </l>
			<l n="6">Audis, et nescis, Baccara, quid sit opus. </l>
			<l n="7">Esse queror gelidasque mihi tritasque lacernas: </l>
			<l n="8">Audis, et nescis, Baccara, quid sit opus. </l>
			<l n="9">Hoc opus est, subito fias ut sidere mutus, </l>
			<l n="10">Dicere ne possis, Baccara: 'Si quid opus'. </l>
		</div>
		<div type="poem" n="93">
			<l n="1">Narnia, sulphureo quam gurgite candidus amnis </l>
			<l n="2">Circuit, ancipiti vix adeunda iugo, </l>
			<l n="3">Quid tam saepe meum nobis abducere Quintum </l>
			<l n="4">Te iuvat et lenta detinuisse mora? </l>
			<l n="5">Quid Nomentani causam mihi perdis agelli, </l>
			<l n="6">Propter vicinum qui pretiosus erat? </l>
			<l n="7">Sed iam parce mihi nec abutere, Narnia, Quinto: </l>
			<l n="8">Perpetuo liceat sic tibi ponte frui. </l>
		</div>
		<div type="poem" n="94">
			<l n="1">Unguentum fuerat, quod onyx modo parva gerebat: </l>
			<l n="2">Olfecit postquam Papylus, ecce, garum est.  </l>
		</div>
		<div type="poem" n="96">
			<l n="1">Conditus hic ego sum, Bassi dolor, Urbicus infans, </l>
			<l n="2">Cui genus et nomen maxima Roma dedit. </l>
			<l n="3">Sex mihi de prima deerant trieteride menses, </l>
			<l n="4">Ruperunt tetricae cum male pensa deae. </l>
			<l n="5">Quid species, quid lingua mihi, quid profuit aetas? </l>
			<l n="6">Da lacrimas tumulo, qui legis ista, meo: </l>
			<l n="7">Sic ad Lethaeas, nisi Nestore serior, undas </l>
			<l n="8">Non eat, optabis quem superesse tibi. </l>
		</div>
		<div type="poem" n="99">
			<l n="1">Sic placidum videas semper, Crispine, Tonantem, </l>
			<l n="2">Nec te Roma minus, quam tua Memphis amet: </l>
			<l n="3">Carmina Parrhasia si nostra legentur in aula </l>
			<l n="4"> - Namque solent sacra Caesaris aure frui - , </l>
			<l n="5">Dicere de nobis, ut lector candidus, aude: </l>
			<l n="6">'Temporibus praestat non nihil iste tuis, </l>
			<l n="7">Nec Marso nimium minor est doctoque Catullo.' </l>
			<l n="8">Hoc satis est: ipsi cetera mando deo. </l>
		</div>
	</div>
	<div type="book" n="8">
		<div type="poem" n="1">
			<l n="1">Laurigeros domini, liber, intrature penates </l>
			<l n="2">Disce verecundo sanctius ore loqui. </l>
			<l n="3">Nuda recede Venus; non est tuus iste libellus: </l>
			<l n="4">Tu mihi, tu Pallas Caesariana, veni.  </l>
		</div>
		<div type="poem" n="3">
			<l n="1">'Quinque satis fuerant: nam sex septemve libelli </l>
			<l n="2">Est nimium: quid adhuc ludere, Musa, iuvat? </l>
			<l n="3">Sit pudor et finis: iam plus nihil addere nobis </l>
			<l n="4">Fama potest: teritur noster ubique liber; </l>
			<l n="5">Et cum rupta situ Messalae saxa iacebunt </l>
			<l n="6">Altaque cum Licini marmora pulvis erunt, </l>
			<l n="7">Me tamen ora legent et secum plurimus hospes </l>
			<l n="8">Ad patrias sedes carmina nostra feret.' </l>
			<l n="9">Finieram, cum sic respondit nona sororum, </l>
			<l n="10">Cui coma et unguento sordida vestis erat: </l>
			<l n="11">'Tune potes dulcis, ingrate, relinquere nugas? </l>
			<l n="12">Dic mihi, quid melius desidiosus ages? </l>
			<l n="13">An iuvat ad tragicos soccum transferre coturnos, </l>
			<l n="14">Aspera vel paribus bella tonare modis, </l>
			<l n="15">Praelegat ut tumidus rauca te voce magister </l>
			<l n="16">Oderit et grandis virgo bonusque puer? </l>
			<l n="17">Scribant ista graves nimium nimiumque severi, </l>
			<l n="18">Quos media miseros nocte lucerna videt. </l>
			<l n="19">At tu Romano lepidos sale tinge libellos: </l>
			<l n="20">Agnoscat mores vita legatque suos. </l>
			<l n="21">Angusta cantare licet videaris avena, </l>
			<l n="22">Dum tua multorum vincat avena tubas.' </l>
		</div>
		<div type="poem" n="4">
			<l n="1">Quantus, io, Latias mundi conventus ad aras </l>
			<l n="2">Suscipit et solvit pro duce vota suo!  </l>
			<l n="3">Non sunt haec hominum, Germanice, gaudia tantum, </l>
			<l n="4">Sed faciunt ipsi nunc, puto, sacra dei. </l>
		</div>
		<div type="poem" n="6">
			<l n="1">Archetypis vetuli nihil est odiosius Eucti </l>
			<l n="2"> - Ficta Saguntino cymbia malo luto - , </l>
			<l n="3">Argenti furiosa sui cum stemmata narrat </l>
			<l n="4">Garrulus et verbis mucida vina facit. </l>
			<l n="5">'Laomedonteae fuerant haec pocula mensae: </l>
			<l n="6">Ferret ut haec, muros struxit Apollo lyra. </l>
			<l n="7">Hoc cratere ferox commisit proelia Rhoetus </l>
			<l n="8">Cum Lapithis: pugna debile cernis opus. </l>
			<l n="9">Hi duo longaevo censentur Nestore fundi: </l>
			<l n="10">Pollice de Pylio trita columba nitet. </l>
			<l n="11">Hic scyphus est, in quo misceri iussit amicis </l>
			<l n="12">Largius Aeacides vividiusque merum. </l>
			<l n="13">Hac propinavit Bitiae pulcherrima Dido </l>
			<l n="14">In patera, Phrygio cum data cena viro est.' </l>
			<l n="15">Miratus fueris cum prisca toreumata multum, </l>
			<l n="16">In Priami calathis Astyanacta bibes. </l>
		</div>
		<div type="poem" n="7">
			<l n="1">Hoc agere est causas, hoc dicere, Cinna, diserte, </l>
			<l n="2">Horis, Cinna, decem dicere verba novem? </l>
			<l n="3">Sed modo clepsydras ingenti voce petisti </l>
			<l n="4">Quattuor. O quantum, Cinna, tacere potes! </l>
		</div>
		<div type="poem" n="8">
			<l n="1">Principium des, Iane, licet velocibus annis, </l>
			<l n="2">Et renoves voltu saecula longa tuo, </l>
			<l n="3">Te primum pia tura rogent, te vota salutent, </l>
			<l n="4">Purpura te felix, te colat omnis honos: </l>
			<l n="5">Tu tamen hoc mavis, Latiae quod contigit urbi </l>
			<l n="6">Mense tuo reducem, Iane, videre deum.  </l>
		</div>
		<div type="poem" n="9">
			<l n="1">Solvere dodrantem nuper tibi, Quinte, volebat </l>
			<l n="2">Lippus Hylas, luscus vult dare dimidium. </l>
			<l n="3">Accipe quam primum; brevis est occasio lucri: </l>
			<l n="4">Si fuerit caecus, nil tibi solvet Hylas. </l>
		</div>
		<div type="poem" n="11">
			<l n="1">Pervenisse tuam iam te scit Rhenus in urbem; </l>
			<l n="2">Nam populi voces audit et ille tui: </l>
			<l n="3">Sarmaticas etiam gentes Histrumque Getasque </l>
			<l n="4">Laetitiae clamor terruit ipse novae. </l>
			<l n="5">Dum te longa sacro venerantur gaudia Circo, </l>
			<l n="6">Nemo quater missos currere sensit equos. </l>
			<l n="7">Nullum Roma ducem, nec te sic, Caesar, amavit: </l>
			<l n="8">Te quoque iam non plus, ut velit ipsa, potest. </l>
		</div>
		<div type="poem" n="12">
			<l n="1">Uxorem quare locupletem ducere nolim, </l>
			<l n="2">Quaeritis? Uxori nubere nolo meae. </l>
			<l n="3">Inferior matrona suo sit, Prisce, marito: </l>
			<l n="4">Non aliter fiunt femina virque pares. </l>
		</div>
		<div type="poem" n="13">
			<l n="1">Morio dictus erat: viginti milibus emi. </l>
			<l n="2">Redde mihi nummos, Gargiliane: sapit. </l>
		</div>
		<div type="poem" n="14">
			<l n="1">Pallida ne Cilicum timeant pomaria brumam </l>
			<l n="2">Mordeat et tenerum fortior aura nemus, </l>
			<l n="3">Hibernis obiecta notis specularia puros </l>
			<l n="4">Admittunt soles et sine faece diem. </l>
			<l n="5">At mihi cella datur, non tota clusa fenestra, </l>
			<l n="6">In qua nec Boreas ipse manere velit.  </l>
			<l n="7">Sic habitare iubes veterem crudelis amicum </l>
			<l n="8">Arboris ergo tuae tutior hospes ero. </l>
		</div>
		<div type="poem" n="15">
			<l n="1">Dum nova Pannonici numeratur gloria belli, </l>
			<l n="2">Omnis et ad reducem dum litat ara Iovem, </l>
			<l n="3">Dat populus, dat gratus eques, dat tura senatus, </l>
			<l n="4">Et ditant Latias tertia dona tribus: </l>
			<l n="5">Hos quoque secretos memoravit Roma triumphos, </l>
			<l n="6">Nec minor ista tuae laurea pacis erat, </l>
			<l n="7">Quod tibi de sancta credis pietate tuorum. </l>
			<l n="8">Principis est virtus maxima, nosse suos. </l>
		</div>
		<div type="poem" n="17">
			<l n="1">Egi, Sexte, tuam, pactus duo milia, causam: </l>
			<l n="2">Misisti nummos quod mihi mille, quid est? </l>
			<l n="3">'Narrasti nihil' inquis 'et a te perdita causa est.' </l>
			<l n="4">Tanto plus debes, Sexte, quod erubui. </l>
		</div>
		<div type="poem" n="18">
			<l n="1">Si tua, Cerrini, promas epigrammata vulgo, </l>
			<l n="2">Vel mecum possis vel prior ipse legi: </l>
			<l n="3">Sed tibi tantus inest veteris respectus amici, </l>
			<l n="4">Carior ut mea sit quam tua fama tibi. </l>
			<l n="5">Sic Maro nec Calabri temptavit carmina Flacci, </l>
			<l n="6">Pindaricos nosset cum superare modos, </l>
			<l n="7">Et Vario cessit Romani laude coturni, </l>
			<l n="8">Cum posset tragico fortius ore loqui. </l>
			<l n="9">Aurum et opes et rura frequens donabit amicus: </l>
			<l n="10">Qui velit ingenio cedere, rarus erit.  </l>
		</div>
		<div type="poem" n="20">
			<l n="1">Cum facias versus nulla non luce ducenos, </l>
			<l n="2">Vare, nihil recitas. Non sapis, atque sapis. </l>
		</div>
		<div type="poem" n="21">
			<l n="1">Phosphore, redde diem: quid gaudia nostra moraris? </l>
			<l n="2">Caesare venturo, Phosphore, redde diem. </l>
			<l n="3">Roma rogat. Placidi numquid te pigra Bootae </l>
			<l n="4">Plaustra vehunt, lento quod nimis axe venis? </l>
			<l n="5">Ledaeo poteras abducere Cyllaron astro: </l>
			<l n="6">Ipse suo cedet nunc tibi Castor equo. </l>
			<l n="7">Quid cupidum Titana tenes? Iam Xanthus et Aethon </l>
			<l n="8">Frena volunt, vigilat Memnonis alma parens. </l>
			<l n="9">Tarda tamen nitidae non cedunt sidera luci, </l>
			<l n="10">Et cupit Ausonium luna videre ducem. </l>
			<l n="11">Iam, Caesar, vel nocte veni: stent astra licebit, </l>
			<l n="12">Non deerit populo te veniente dies. </l>
		</div>
		<div type="poem" n="22">
			<l n="1">Invitas ad aprum, ponis mihi, Gallice, porcum. </l>
			<l n="2">Hybrida sum, si das, Gallice, verba mihi. </l>
		</div>
		<div type="poem" n="23">
			<l n="1">Esse tibi videor saevus nimiumque gulosus, </l>
			<l n="2">Qui propter cenam, Rustice, caedo cocum. </l>
			<l n="3">Si levis ista tibi flagrorum causa videtur, </l>
			<l n="4">Ex qua vis causa vapulet ergo cocus? </l>
		</div>
		<div type="poem" n="24">
			<l n="1">Si quid forte petam timido gracilique libello, </l>
			<l n="2">Inproba non fuerit si mea charta, dato. </l>
			<l n="3">Et si non dederis, Caesar, permitte rogari: </l>
			<l n="4">Offendunt numquam tura precesque Iovem. </l>
			<l n="5">Qui fingit sacros auro vel marmore vultus, </l>
			<l n="6">Non facit ille deos: qui rogat, ille facit.  </l>
		</div>
		<div type="poem" n="26">
			<l n="1">Non tot in Eois timuit Gangeticus arvis </l>
			<l n="2">Raptor, in Hyrcano qui fugit albus equo, </l>
			<l n="3">Quot tua Roma novas vidit, Germanice, tigres: </l>
			<l n="4">Delicias potuit nec numerare suas. </l>
			<l n="5">Vincit Erythraeos tua, Caesar, harena triumphos </l>
			<l n="6">Et victoris opes divitiasque dei: </l>
			<l n="7">Nam cum captivos ageret sub curribus Indos, </l>
			<l n="8">Contentus gemina tigride Bacchus erat. </l>
		</div>
		<div type="poem" n="27">
			<l n="1">Munera qui tibi dat locupleti, Gaure, senique, </l>
			<l n="2">Si sapis et sentis, hoc tibi ait 'Morere.' </l>
		</div>
		<div type="poem" n="28">
			<l n="1">Dic, toga, facundi gratum mihi munus amici, </l>
			<l n="2">Esse velis cuius fama decusque gregis? </l>
			<l n="3">Apula Ledaei tibi floruit herba Phalanthi, </l>
			<l n="4">Qua saturat Calabris culta Galaesus aquis? </l>
			<l n="5">An Tartesiacus stabuli nutritor Hiberi </l>
			<l n="6">Baetis in Hesperia te quoque lavit ove? </l>
			<l n="7">An tua multifidum numeravit lana Timavum, </l>
			<l n="8">Quem pius astrifero Cyllarus ore bibit? </l>
			<l n="9">Te nec Amyclaeo decuit livere veneno, </l>
			<l n="10">Nec Miletos erat vellere digna tuo. </l>
			<l n="11">Lilia tu vincis nec adhuc delapsa ligustra, </l>
			<l n="12">Et Tiburtino monte quod alget ebur; </l>
			<l n="13">Spartanus tibi cedet olor Paphiaeque columbae, </l>
			<l n="14">Cedet Erythraeis eruta gemma vadis: </l>
			<l n="15">Sed licet haec primis nivibus sint aemula dona, </l>
			<l n="16">Non sunt Parthenio candidiora suo. </l>
			<l n="17">Non ego praetulerim Babylonos picta superbae </l>
			<l n="18">Texta, Samiramia quae variantur acu;  </l>
			<l n="19">Non Athamanteo potius me mirer in auro, </l>
			<l n="20">Aeolium dones si mihi, Phrixe, pecus. </l>
			<l n="21">O quantos risus pariter spectata movebit </l>
			<l n="22">Cum Palatina nostra lacerna toga! </l>
		</div>
		<div type="poem" n="29">
			<l n="1">Disticha qui scribit, puto, vult brevitate placere. </l>
			<l n="2">Quid prodest brevitas, dic mihi, si liber est? </l>
		</div>
		<div type="poem" n="30">
			<l n="1">Qui nunc Caesareae lusus spectatur harenae, </l>
			<l n="2">Temporibus Bruti gloria summa fuit. </l>
			<l n="3">Aspicis, ut teneat flammas poenaque fruatur </l>
			<l n="4">Fortis et attonito regnet in igne manus! </l>
			<l n="5">Ipse sui spectator adest et nobile dextrae </l>
			<l n="6">Funus amat: totis pascitur illa sacris; </l>
			<l n="7">Quod nisi rapta foret nolenti poena, parabat </l>
			<l n="8">Saevior in lassos ire sinistra focos. </l>
			<l n="9">Scire piget post tale decus, quid fecerit ante: </l>
			<l n="10">Quam vidi, satis hanc est mihi nosse manum. </l>
		</div>
		<div type="poem" n="31">
			<l n="1">Nescio quid de te non belle, Dento, fateris, </l>
			<l n="2">Coniuge qui ducta iura paterna petis. </l>
			<l n="3">Sed iam supplicibus dominum lassare libellis </l>
			<l n="4">Desine et in patriam serus ab urbe redi: </l>
			<l n="5">Nam dum tu longe deserta uxore diuque </l>
			<l n="6">Tres quaeris natos, quattuor invenies. </l>
		</div>
		<div type="poem" n="32">
			<l n="1">Aera per tacitum delapsa sedentis in ipsos </l>
			<l n="2">Fluxit Aretullae blanda columba sinus. </l>
			<l n="3">Luserat hoc casus, nisi inobservata maneret </l>
			<l n="4">Permissaque sibi nollet abire fuga. </l>
			<l n="5">Si meliora piae fas est sperare sorori </l>
			<l n="6">Et dominum mundi flectere vota valent, </l>
			<l n="7">Haec a Sardois tibi forsitan exulis oris, </l>
			<l n="8">Fratre reversuro, nuntia venit avis.  </l>
		</div>
		<div type="poem" n="33">
			<l n="1">De praetoricia folium mihi, Paule, corona </l>
			<l n="2">Mittis et hoc phialae nomen habere iubes. </l>
			<l n="3">Hac fuerat nuper nebula tibi pegma perunctum, </l>
			<l n="4">Pallida quam rubri diluit unda croci. </l>
			<l n="5">An magis astuti derasa est ungue ministri </l>
			<l n="6">Brattea, de fulcro quam reor esse tuo? </l>
			<l n="7">Illa potest culicem longe sentire volantem </l>
			<l n="8">Et minimi pinna papilionis agi; </l>
			<l n="9">Exiguae volitat suspensa vapore lucernae </l>
			<l n="10">Et leviter fuso rumpitur icta mero. </l>
			<l n="11">Hoc linitur sputo Iani caryota Kalendis, </l>
			<l n="12">Quam fert cum parco sordidus asse cliens. </l>
			<l n="13">Lenta minus gracili crescunt colocasia filo, </l>
			<l n="14">Plena magis nimio lilia sole cadunt; </l>
			<l n="15">Nec vaga tam tenui discurrit aranea tela, </l>
			<l n="16">Tam leve nec bombyx pendulus urguet opus. </l>
			<l n="17">Crassior in facie vetulae stat creta Fabullae, </l>
			<l n="18">Crassior offensae bulla tumescit aquae; </l>
			<l n="19">Fortior et tortos servat vesica capillos </l>
			<l n="20">Et mutat Latias spuma Batava comas. </l>
			<l n="21">Hac cute Ledaeo vestitur pullus in ovo, </l>
			<l n="22">Talia lunata splenia fronte sedent. </l>
			<l n="23">Quid tibi cum phiala, ligulam cum mittere possis, </l>
			<l n="24">Mittere cum possis vel cocleare mihi, -  </l>
			<l n="25">Magna nimis loquimur - cocleam cum mittere possis, </l>
			<l n="26">Denique cum possis mittere, Paule, nihil? </l>
		</div>
		<div type="poem" n="34">
			<l n="1">Archetypum Myos argentum te dicis habere. </l>
			<l n="2">Quod sine te factum est, hoc magis archetypum est? </l>
		</div>
		<div type="poem" n="36">
			<l n="1">Regia pyramidum, Caesar, miracula ride; </l>
			<l n="2">Iam tacet Eoum barbara Memphis opus: </l>
			<l n="3">Pars quota Parrhasiae labor est Mareoticus aulae? </l>
			<l n="4">Clarius in toto nil videt orbe dies. </l>
			<l n="5">Septenos pariter credas adsurgere montes, </l>
			<l n="6">Thessalicum brevior Pelion Ossa tulit; </l>
			<l n="7">Aethera sic intrat, nitidis ut conditus astris </l>
			<l n="8">Inferiore tonet nube serenus apex </l>
			<l n="9">Et prius arcano satietur numine Phoebi, </l>
			<l n="10">Nascentis Circe quam videt ora patris. </l>
			<l n="11">Haec, Auguste, tamen, quae vertice sidera pulsat, </l>
			<l n="12">Par domus est caelo, sed minor est domino. </l>
		</div>
		<div type="poem" n="37">
			<l n="1">Quod Caietano reddis, Polycharme, tabellas, </l>
			<l n="2">Milia te centum num tribuisse putas? </l>
			<l n="3">'Debuit haec' inquis. Tibi habe, Polycharme, tabellas </l>
			<l n="4">Et Caietano milia crede duo. </l>
		</div>
		<div type="poem" n="39">
			<l n="1">Qui Palatinae caperet convivia mensae </l>
			<l n="2">Ambrosiasque dapes, non erat ante locus: </l>
			<l n="3">Hic haurire decet sacrum, Germanice, nectar </l>
			<l n="4">Et Ganymedea pocula mixta manu. </l>
			<l n="5">Esse velis, oro, serus conviva Tonantis: </l>
			<l n="6">At tu si properas, Iuppiter, ipse veni. </l>
		</div>
		<div type="poem" n="41">
			<l n="1">'Tristis Athenagoras non misit munera nobis, </l>
			<l n="2">Quae medio brumae mittere mense solet.' </l>
			<l n="3">An sit Athenagoras tristis, Faustine, videbo: </l>
			<l n="4">Me certe tristem fecit Athenagoras. </l>
		</div>
		<div type="poem" n="43">
			<l n="1">Effert uxores Fabius, Chrestilla maritos, </l>
			<l n="2">Funereamque toris quassat uterque facem. </l>
			<l n="3">Victores committe, Venus: quos iste manebit </l>
			<l n="4">Exitus, una duos ut Libitina ferat. </l>
		</div>
		<div type="poem" n="45">
			<l n="1">Priscus ab Aetnaeis mihi, Flacce, Terentius oris </l>
			<l n="2">Redditur: hanc lucem lactea gemma notet; </l>
			<l n="3">Defluat et lento splendescat turbida lino </l>
			<l n="4">Amphora centeno consule facta minor. </l>
			<l n="5">Continget nox quando meis tam candida mensis? </l>
			<l n="6">Tam iusto dabitur quando calere mero? </l>
			<l n="7">Cum te, Flacce, mihi reddet Cythereia Cypros, </l>
			<l n="8">Luxuriae fiet tam bona causa meae. </l>
		</div>
		<div type="poem" n="46">
			<l n="1">Quanta tua est probitas, tanta est infantia formae, </l>
			<l n="2">Ceste puer, puero castior Hippolyto! </l>
			<l n="3">Te secum Diana velit doceatque natare, </l>
			<l n="4">Te Cybele totum mallet habere Phryga; </l>
			<l n="5">Tu Ganymedeo poteras succedere lecto, </l>
			<l n="6">Sed durus domino basia sola dares. </l>
			<l n="7">Felix, quae tenerum vexabit sponsa maritum </l>
			<l n="8">Et quae te faciet prima puella virum! </l>
		</div>
		<div type="poem" n="47">
			<l n="1">Pars maxillarum tonsa est tibi, pars tibi rasa est, </l>
			<l n="2">Pars vulsa est. Unum quis putat esse caput?  </l>
		</div>
		<div type="poem" n="48">
			<l n="1">Nescit, cui dederit Tyriam Crispinus abollam, </l>
			<l n="2">Dum mutat cultus induiturque togam. </l>
			<l n="3">Quisquis habes, umeris sua munera redde, precamur: </l>
			<l n="4">Non hoc Crispinus te, sed abolla rogat. </l>
			<l n="5">Non quicumque capit saturatas murice vestes, </l>
			<l n="6">Nec nisi deliciis convenit iste color. </l>
			<l n="7">Si te praeda iuvat foedique insania lucri, </l>
			<l n="8">Qua possis melius fallere, sume togam. </l>
		</div>
		<div type="poem" n="49">
			<l n="1">Quanta Gigantei memoratur mensa triumphi </l>
			<l n="2">Quantaque nox superis omnibus illa fuit, </l>
			<l n="3">Qua bonus accubuit genitor cum plebe deorum </l>
			<l n="4">Et licuit Faunis poscere vina Iovem: </l>
			<l n="5">Tanta tuas celebrant, Caesar, convivia laurus; </l>
			<l n="6">Exhilarant ipsos gaudia nostra deos. </l>
			<l n="7">Vescitur omnis eques tecum populusque patresque, </l>
			<l n="8">Et capit ambrosias cum duce Roma dapes. </l>
			<l n="9">Grandia pollicitus quanto maiora dedisti! </l>
			<l n="10">Promissa est nobis sportula, recta data est. </l>
		</div>
		<div type="poem" n="50">
			<l n="1">Quis labor in phiala? docti Myos, anne Myronos? </l>
			<l n="2">Mentoris haec manus est, an, Polyclite, tua? </l>
			<l n="3">Livescit nulla caligine fusca nec odit </l>
			<l n="4">Exploratores nubila massa focos; </l>
			<l n="5">Vera minus flavo radiant electra metallo, </l>
			<l n="6">Et niveum felix pustula vincit ebur. </l>
			<l n="7">Materiae non cedit opus: sic alligat orbem, </l>
			<l n="8">Plurima cum tota lampade luna nitet. </l>
			<l n="9">Stat caper Aeolio Thebani vellere Phrixi </l>
			<l n="10">Cultus: ab hoc mallet vecta fuisse soror; </l>
			<l n="11">Hunc nec Cinyphius tonsor violaverit, et tu </l>
			<l n="12">Ipse tua pasci vite, Lyaee, velis. </l>
			<l n="13">Terga premit pecudis geminis Amor aureus alis,  </l>
			<l n="14">Palladius tenero lotos ab ore sonat: </l>
			<l n="15">Sic Methymnaeo gavisus Arione delphin </l>
			<l n="16">Languida non tacitum per freta vexit onus. </l>
			<l n="17">Imbuat egregium digno mihi nectare munus </l>
			<l n="18">Non grege de domini, sed tua, Ceste, manus; </l>
			<l n="19">Ceste, decus mensae, misce Setina: videtur </l>
			<l n="20">Ipse puer nobis, ipse sitire caper. </l>
			<l n="21">Det numerum cyathis Instanti littera Rufi: </l>
			<l n="22">Auctor enim tanti muneris ille mihi: </l>
			<l n="23">Si Telethusa venit promissaque gaudia portat, </l>
			<l n="24">Servabor dominae, Rufe, triente tuo; </l>
			<l n="25">Si dubia est, septunce trahar; si fallit amantem, </l>
			<l n="26">Ut iugulem curas, nomen utrumque bibam. </l>
		</div>
		<div type="poem" n="51">
			<l n="1">Formosam sane, sed caecus diligit Asper. </l>
			<l n="2">Plus ergo, ut res est, quam videt Asper amat. </l>
		</div>
		<div type="poem" n="53">
			<l n="1">Auditur quantum Massyla per avia murmur, </l>
			<l n="2">Innumero quotiens silva leone furit, </l>
			<l n="3">Pallidus attonitos ad Poena mapalia pastor </l>
			<l n="4">Cum revocat tauros et sine mente pecus: </l>
			<l n="5">Tantus in Ausonia fremuit modo terror harena. </l>
			<l n="6">Quis non esse gregem crederet? unus erat, </l>
			<l n="7">Sed cuius tremerent ipsi quoque iura leones, </l>
			<l n="8">Cui diadema daret marmore picta Nomas.  </l>
			<l n="9">O quantum per colla decus, quem sparsit honorem </l>
			<l n="10">Aurea lunatae, cum stetit, umbra iubae! </l>
			<l n="11">Grandia quam decuit latum venabula pectus </l>
			<l n="12">Quantaque de magna gaudia morte tulit! </l>
			<l n="13">Unde tuis, Libye, tam felix gloria silvis? </l>
			<l n="14">A Cybeles numquid venerat ille iugo? </l>
			<l n="15">An magis Herculeo, Germanice, misit ab astro </l>
			<l n="16">Hanc tibi vel frater vel pater ipse feram? </l>
		</div>
		<div type="poem" n="55">
			<l n="1">Temporibus nostris aetas cum cedat avorum </l>
			<l n="2">Creverit et maior cum duce Roma suo, </l>
			<l n="3">Ingenium sacri miraris deesse Maronis, </l>
			<l n="4">Nec quemquam tanta bella sonare tuba. </l>
			<l n="5">Sint Maecenates, non deerunt, Flacce, Marones </l>
			<l n="6">Vergiliumque tibi vel tua rura dabunt. </l>
			<l n="7">Iugera perdiderat miserae vicina Cremonae </l>
			<l n="8">Flebat et abductas Tityrus aeger oves: </l>
			<l n="9">Risit Tuscus eques, paupertatemque malignam </l>
			<l n="10">Reppulit et celeri iussit abire fuga. </l>
			<l n="11">'Accipe divitias et vatum maximus esto; </l>
			<l n="12">Tu licet et nostrum' dixit 'Alexin ames.' </l>
			<l n="13">Adstabat domini mensis pulcherrimus ille </l>
			<l n="14">Marmorea fundens nigra Falerna manu, </l>
			<l n="15">Et libata dabat roseis carchesia labris, </l>
			<l n="16">Quae poterant ipsum sollicitare Iovem. </l>
			<l n="17">Excidit attonito pinguis Galatea poetae </l>
			<l n="18">Thestylis et rubras messibus usta genas; </l>
			<l n="19">Protinus Italiam concepit et arma virumque, </l>
			<l n="20">Qui modo vix Culicem fleverat ore rudi. </l>
			<l n="21">Quid Varios Marsosque loquar ditataque vatum  </l>
			<l n="22">Nomina, magnus erit quos numerare labor? </l>
			<l n="23">Ergo ero Vergilius, si munera Maecenatis </l>
			<l n="24">Des mihi? Vergilius non ero, Marsus ero. </l>
		</div>
		<div type="poem" n="56">
			<l n="1">Magna licet totiens tribuas, maiora daturus </l>
			<l n="2">Dona, ducum victor, victor et ipse tui, </l>
			<l n="3">Diligeris populo non propter praemia, Caesar, </l>
			<l n="4">Te propter populus praemia, Caesar, amat. </l>
		</div>
		<div type="poem" n="57">
			<l n="1">Tres habuit dentes, pariter quos expuit omnes, </l>
			<l n="2">Ad tumulum Picens dum sedet ipse suum; </l>
			<l n="3">Collegitque sinu fragmenta novissima laxi </l>
			<l n="4">Oris et aggesta contumulavit humo. </l>
			<l n="5">Ossa licet quondam defuncti non legat heres: </l>
			<l n="6">Hoc sibi iam Picens praestitit officium. </l>
		</div>
		<div type="poem" n="58">
			<l n="1">Cum tibi tam crassae sint, Artemidore, lacernae, </l>
			<l n="2">Possim te Sagarim iure vocare meo. </l>
		</div>
		<div type="poem" n="59">
			<l n="1">Aspicis hunc uno contentum lumine, cuius </l>
			<l n="2">Lippa sub attrita fronte lacuna patet? </l>
			<l n="3">Ne contemne caput, nihil est furacius illo; </l>
			<l n="4">Non fuit Autolyci tam piperata manus. </l>
			<l n="5">Hunc tu convivam cautus servare memento: </l>
			<l n="6">Tunc furit atque oculo luscus utroque videt: </l>
			<l n="7">Pocula solliciti perdunt ligulasque ministri </l>
			<l n="8">Et latet in tepido plurima mappa sinu; </l>
			<l n="9">Lapsa nec a cubito subducere pallia nescit </l>
			<l n="10">Et tectus laenis saepe duabus abit; </l>
			<l n="11">Nec dormitantem vernam fraudare lucerna </l>
			<l n="12">Erubuit fallax, ardeat illa licet. </l>
			<l n="13">Si nihil invasit, puerum tunc arte dolosa </l>
			<l n="14">Circuit et soleas subripit ipse suas. </l>
		</div>
		<div type="poem" n="60">
			<l n="1">Summa Palatini poteras aequare colossi, </l>
			<l n="2">Si fieres brevior, Claudia, sesquipede.  </l>
		</div>
		<div type="poem" n="62">
			<l n="1">Scribit in aversa Picens epigrammata charta, </l>
			<l n="2">Et dolet, averso quod facit illa deo. </l>
		</div>
		<div type="poem" n="63">
			<l n="1">Thestylon Aulus amat, sed nec minus ardet Alexin, </l>
			<l n="2">Forsitan et nostrum nunc Hyacinthon amat. </l>
			<l n="3">I nunc et dubita, vates an diligat ipsos, </l>
			<l n="4">Delicias vatum cum meus Aulus amet. </l>
		</div>
		<div type="poem" n="65">
			<l n="1">Hic ubi Fortunae Reducis fulgentia late </l>
			<l n="2">Templa nitent, felix area nuper erat: </l>
			<l n="3">Hic stetit Arctoi formosus pulvere belli </l>
			<l n="4">Purpureum fundens Caesar ab ore iubar; </l>
			<l n="5">Hic lauru redimita comas et candida cultu </l>
			<l n="6">Roma salutavit voce manuque ducem. </l>
			<l n="7">Grande loci meritum testantur et altera dona: </l>
			<l n="8">Stat sacer et domitis gentibus arcus ovat; </l>
			<l n="9">Hic gemini currus numerant elephanta frequentem, </l>
			<l n="10">Sufficit inmensis aureus ipse iugis. </l>
			<l n="11">Haec est digna tuis, Germanice, porta triumphis; </l>
			<l n="12">Hos aditus urbem Martis habere decet. </l>
		</div>
		<div type="poem" n="67">
			<l n="1">Horas quinque puer nondum tibi nuntiat, et tu </l>
			<l n="2">Iam conviva mihi, Caeciliane, venis, </l>
			<l n="3">Cum modo distulerint raucae vadimonia quartae </l>
			<l n="4">Et Floralicias lasset harena feras.  </l>
			<l n="5">Curre, age, et inlotos revoca, Calliste, ministros; </l>
			<l n="6">Sternantur lecti: Caeciliane, sede. </l>
			<l n="7">Caldam poscis aquam: nondum mihi frigida venit; </l>
			<l n="8">Alget adhuc nudo clusa culina foco. </l>
			<l n="9">Mane veni potius; nam cur te quinta moretur? </l>
			<l n="10">Ut iantes, sero, Caeciliane, venis. </l>
		</div>
		<div type="poem" n="68">
			<l n="1">Qui Corcyraei vidit pomaria regis, </l>
			<l n="2">Rus, Entelle, tuae praeferet ille domus. </l>
			<l n="3">Invida purpureos urat ne bruma racemos </l>
			<l n="4">Et gelidum Bacchi munera frigus edat, </l>
			<l n="5">Condita perspicua vivit vindemia gemma, </l>
			<l n="6">Et tegitur felix nec tamen uva latet: </l>
			<l n="7">Femineum lucet sic per bombycina corpus, </l>
			<l n="8">Calculus in nitida sic numeratur aqua. </l>
			<l n="9">Quid non ingenio voluit natura licere? </l>
			<l n="10">Autumnum sterilis ferre iubetur hiems. </l>
		</div>
		<div type="poem" n="70">
			<l n="1">Quanta quies placidi, tantast facundia Nervae, </l>
			<l n="2">Sed cohibet vires ingeniumque pudor. </l>
			<l n="3">Cum siccare sacram largo Permessida posset </l>
			<l n="4">Ore, verecundam maluit esse sitim, </l>
			<l n="5">Pieriam tenui frontem redimire corona </l>
			<l n="6">Contentus, famae nec dare vela suae. </l>
			<l n="7">Sed tamen hunc nostri scit temporis esse Tibullum, </l>
			<l n="8">Carmina qui docti nota Neronis habet. </l>
		</div>
		<div type="poem" n="71">
			<l n="1">Quattuor argenti libras mihi tempore brumae </l>
			<l n="2">Misisti ante annos, Postumiane, decem,  </l>
			<l n="3">Speranti plures - nam stare aut crescere debent </l>
			<l n="4">Munera - venerunt plusve minusve duae; </l>
			<l n="5">Tertius et quartus multo inferiora tulerunt; </l>
			<l n="6">Libra fuit quinto Septiciana quidem; </l>
			<l n="7">Besalem ad scutulam sexto pervenimus anno; </l>
			<l n="8">Post hunc in cotula rasa selibra data est; </l>
			<l n="9">Octavus ligulam misit sextante minorem; </l>
			<l n="10">Nonus acu levius vix cocleare tulit. </l>
			<l n="11">Quod mittat nobis decumus iam non habet annus: </l>
			<l n="12">Quattuor ad libras, Postumiane, redi. </l>
		</div>
		<div type="poem" n="73">
			<l n="1">Instanti, quo nec sincerior alter habetur </l>
			<l n="2">Pectore nec nivea simplicitate prior, </l>
			<l n="3">Si dare vis nostrae vires animosque Thaliae </l>
			<l n="4">Et victura petis carmina, da quod amem. </l>
			<l n="5">Cynthia te vatem fecit, lascive Properti; </l>
			<l n="6">Ingenium Galli pulchra Lycoris erat; </l>
			<l n="7">Fama est arguti Nemesis formosa Tibulli; </l>
			<l n="8">Lesbia dictavit, docte Catulle, tibi: </l>
			<l n="9">Non me Paeligni nec spernet Mantua vatem, </l>
			<l n="10">Si qua Corinna mihi, si quis Alexis erit. </l>
		</div>
		<div type="poem" n="74">
			<l n="1">Oplomachus nunc es, fueras opthalmicus ante. </l>
			<l n="2">Fecisti medicus quod facis oplomachus.  </l>
		</div>
		<div type="poem" n="75">
			<l n="1">Dum repetit sera conductos nocte penates </l>
			<l n="2">Lingonus a Tecta Flaminiaque recens, </l>
			<l n="3">Expulit offenso vitiatum pollice talum </l>
			<l n="4">Et iacuit toto corpore fusus humi. </l>
			<l n="5">Quid faceret Gallus, qua se ratione moveret? </l>
			<l n="6">Ingenti domino servulus unus erat, </l>
			<l n="7">Tam macer, ut minimam posset vix ferre lucernam: </l>
			<l n="8">Succurrit misero casus opemque tulit. </l>
			<l n="9">Quattuor inscripti portabant vile cadaver, </l>
			<l n="10">Accipit infelix qualia mille rogus; </l>
			<l n="11">Hos comes invalidus summissa voce precatur, </l>
			<l n="12">Ut quocumque velint, corpus inane ferant: </l>
			<l n="13">Permutatur onus stipataque tollitur alte </l>
			<l n="14">Grandis in angusta sarcina sandapila. </l>
			<l n="15">Hic mihi de multis unus, Lucane, videtur, </l>
			<l n="16">Cui merito dici 'mortue Galle' potest. </l>
		</div>
		<div type="poem" n="77">
			<l n="1">Liber, amicorum dulcissima cura tuorum, </l>
			<l n="2">Liber, in aeterna vivere digne rosa, </l>
			<l n="3">Si sapis, Assyrio semper tibi crinis amomo </l>
			<l n="4">Splendeat et cingant florea serta caput; </l>
			<l n="5">Candida nigrescant vetulo crystalla Falerno </l>
			<l n="6">Et caleat blando mollis amore torus. </l>
			<l n="7">Qui sic vel medio finitus vixit in aevo, </l>
			<l n="8">Longior huic facta est, quam data vita fuit.  </l>
		</div>
		<div type="poem" n="78">
			<l n="1">Quos cuperet Phlegraea suos victoria ludos, </l>
			<l n="2">Indica quos cuperet pompa, Lyaee, tuos, </l>
			<l n="3">Fecit Hyperborei celebrator Stella triumphi, </l>
			<l n="4">O pudor! o pietas! et putat esse parum. </l>
			<l n="5">Non illi satis est turbato sordidus auro </l>
			<l n="6">Hermus et Hesperio qui sonat orbe Tagus. </l>
			<l n="7">Omnis habet sua dona dies: nec linea dives </l>
			<l n="8">Cessat, et in populum multa rapina cadit; </l>
			<l n="9">Nunc veniunt subitis lasciva nomismata nimbis, </l>
			<l n="10">Nunc dat spectatas tessera larga feras, </l>
			<l n="11">Nunc implere sinus securos gaudet et absens </l>
			<l n="12">Sortitur dominos, ne laceretur, avis. </l>
			<l n="13">Quid numerem currus ter denaque praemia palmae, </l>
			<l n="14">Quae dare non semper consul uterque solet? </l>
			<l n="15">Omnia sed, Caesar, tanto superantur honore, </l>
			<l n="16">Quod spectatorem te tua laurus habet. </l>
		</div>
		<div type="poem" n="80">
			<l n="1">Sanctorum nobis miracula reddis avorum </l>
			<l n="2">Nec pateris, Caesar, saecula cana mori, </l>
			<l n="3">Cum veteres Latiae ritus renovantur harenae </l>
			<l n="4">Et pugnat virtus simpliciore manu. </l>
			<l n="5">Sic priscis servatur honos te praeside templis, </l>
			<l n="6">Et casa tam culto sub Iove numen habet; </l>
			<l n="7">Sic nova dum condis, revocas, Auguste, priora </l>
			<l n="8">Debentur quae sunt quaeque fuere tibi. </l>
		</div>
		<div type="poem" n="82">
			<l n="1">Dante tibi turba querulos, Auguste, libellos, </l>
			<l n="2">Nos quoque quod domino carmina parva damus, </l>
			<l n="3">Posse deum rebus pariter Musisque vacare </l>
			<l n="4">Scimus, et haec etiam serta placere tibi. </l>
			<l n="5">Fer vates, Auguste, tuos: nos gloria dulcis, </l>
			<l n="6">Nos tua cura prior deliciaeque sumus. </l>
			<l n="7">Non quercus te sola decet nec laurea Phoebi: </l>
			<l n="8">Fiat et ex hedera civica nostra tibi. </l>
		</div>
	</div>
	<div type="book" n="9">
		<div type="poem" n="pr">
			<l n="1">Have, mi Torani, frater carissime. Epigramma, quod </l>
			<l n="2">extra ordinem paginarum est, ad Stertinium clarissimum </l>
			<l n="3">virum scripsimus, qui imaginem meam ponere in biblio-</l>
			<l n="4">theca sua voluit. De quo scribendum tibi putavi, ne </l>
			<l n="5">ignorares, Avitus iste quis vocaretur. Vale et para ho-</l>
			<l n="6">spitium. </l>
			<l n="7">Note, licet nolis, sublimi pectore vates, </l>
			<l n="8">Cui referet serus praemia digna cinis,  </l>
			<l n="9">Hoc tibi sub nostra breve carmen imagine vivat, </l>
			<l n="10">Quam non obscuris iungis, Avite, viris: </l>
			<l n="11">'Ille ego sum nulli nugarum laude secundus, </l>
			<l n="12">Quem non miraris, sed puto, lector, amas. </l>
			<l n="13">Maiores maiora sonent: mihi parva locuto </l>
			<l n="14">Sufficit in vestras saepe redire manus.' </l>
		</div>
		<div type="poem" n="2">
			<l n="1">Pauper amicitiae cum sis, Lupe, non es amicae, </l>
			<l n="2">Et queritur de te mentula sola nihil. </l>
			<l n="3">Illa siligineis pinguescit adultera cunnis, </l>
			<l n="4">Convivam pascit nigra farina tuum; </l>
			<l n="5">Incensura nives dominae Setina liquantur, </l>
			<l n="6">Nos bibimus Corsi pulla venena cadi; </l>
			<l n="7">Empta tibi nox est fundis non tota paternis, </l>
			<l n="8">Non sua desertus rura sodalis arat; </l>
			<l n="9">Splendet Erythraeis perlucida moecha lapillis, </l>
			<l n="10">Ducitur addictus, te futuente, cliens; </l>
			<l n="11">Octo Syris suffulta datur lectica puellae, </l>
			<l n="12">Nudum sandapilae pondus amicus erit. </l>
			<l n="13">I nunc et miseros, Cybele, praecide cinaedos: </l>
			<l n="14">Haec erat, haec cultris mentula digna tuis. </l>
		</div>
		<div type="poem" n="3">
			<l n="1">Quantum iam superis, Caesar, caeloque dedisti </l>
			<l n="2">Si repetas et si creditor esse velis,  </l>
			<l n="3">Grandis in aetherio licet auctio fiat Olympo </l>
			<l n="4">Coganturque dei vendere quidquid habent, </l>
			<l n="5">Conturbabit Atlans, et non erit uncia tota, </l>
			<l n="6">Decidat tecum qua pater ipse deu=m: </l>
			<l n="7">Pro Capitolinis quid enim tibi solvere templis, </l>
			<l n="8">Quid pro Tarpeiae frondis honore potest? </l>
			<l n="9">Quid pro culminibus geminis matrona Tonantis? </l>
			<l n="10">Pallada praetereo: res agit illa tuas. </l>
			<l n="11">Quid loquar Alciden Phoebumque piosque Laconas? </l>
			<l n="12">Addita quid Latio Flavia templa polo? </l>
			<l n="13">Expectes et sustineas, Auguste, necesse est: </l>
			<l n="14">Nam tibi quod solvat non habet arca Iovis. </l>
		</div>
		<div type="poem" n="4">
			<l n="1">Aureolis futui cum possit Galla duobus </l>
			<l n="2">Et plus quam futui, si totidem addideris: </l>
			<l n="3">Aureolos a te cur accipit, Aeschyle, denos? </l>
			<l n="4">Non fellat tanti Galla. Quid ergo? Tacet. </l>
		</div>
		<div type="poem" n="6">
			<l n="1">Dicere de Libycis reduci tibi gentibus, Afer, </l>
			<l n="2">Continuis volui quinque diebus Have: </l>
			<l n="3">'Non vacat' aut 'dormit' dictum est bis terque reverso. </l>
			<l n="4">Iam satis est: non vis, Afer, havere: vale. </l>
		</div>
		<div type="poem" n="7">
			<l n="1">Tamquam parva foret sexus iniuria nostri </l>
			<l n="2">Foedandos populo prostituisse mares,  </l>
			<l n="3">Iam cunae lenonis erant, ut ab ubere raptus </l>
			<l n="4">Sordida vagitu posceret aera puer: </l>
			<l n="5">Inmatura dabant infandas corpora poenas. </l>
			<l n="6">Non tulit Ausonius talia monstra pater, </l>
			<l n="7">Idem qui teneris nuper succurrit ephebis, </l>
			<l n="8">Ne faceret steriles saeva libido viros. </l>
			<l n="9">Dilexere prius pueri iuvenesque senesque, </l>
			<l n="10">At nunc infantes te quoque, Caesar, amant. </l>
		</div>
		<div type="poem" n="8">
			<l n="1">Nil tibi legavit Fabius, Bithynice, cui tu </l>
			<l n="2">Annua, si memini, milia sena dabas. </l>
			<l n="3">Plus nulli dedit ille: queri, Bithynice, noli: </l>
			<l n="4">Annua legavit milia sena tibi. </l>
		</div>
		<div type="poem" n="10">
			<l n="1">Nubere vis Prisco: non miror, Paula: sapisti. </l>
			<l n="2">Ducere te non vult Priscus: et ille sapit. </l>
		</div>
		<div type="poem" n="12">
			<l n="1">Nomen habes teneri quod tempora nuncupat anni, </l>
			<l n="2">Cum breve Cecropiae ver populantur apes; </l>
			<l n="3">Nomen Acidalia meruit quod harundine pingi, </l>
			<l n="4">Quod Cytherea sua scribere gaudet acu; </l>
			<l n="5">Nomen Erythraeis quod littera facta lapillis, </l>
			<l n="6">Gemma quod Heliadum pollice trita notet; </l>
			<l n="7">Quod pinna scribente grues ad sidera tollant; </l>
			<l n="8">Quod decet in sola Caesaris esse domo. </l>
		</div>
		<div type="poem" n="13">
			<l n="1">Si daret autumnus mihi nomen, Oporinos essem, </l>
			<l n="2">Horrida si brumae sidera, Chimerinos; </l>
			<l n="3">Dictus ab aestivo Therinos tibi mense vocarer: </l>
			<l n="4">Tempora cui nomen verna dedere, quis est? </l>
		</div>
		<div type="poem" n="14">
			<l n="1">Hunc, quem mensa tibi, quem cena paravit amicum, </l>
			<l n="2">Esse putas fidae pectus amicitiae? </l>
			<l n="3">Aprum amat et mullos et sumen et ostrea, non te. </l>
			<l n="4">Tam bene si cenem, noster amicus erit. </l>
		</div>
		<div type="poem" n="15">
			<l n="1">Inscripsit tumulis septem scelerata virorum </l>
			<l n="2">'Se fecisse' Chloe. Quid pote simplicius? </l>
		</div>
		<div type="poem" n="16">
			<l n="1">Consilium formae, speculum, dulcisque capillos </l>
			<l n="2">Pergameo posuit dona sacrata deo </l>
			<l n="3">Ille puer tota domino gratissimus aula, </l>
			<l n="4">Nomine qui signat tempora verna suo. </l>
			<l n="5">Felix, quae tali censetur munere tellus! </l>
			<l n="6">Nec Ganymedeas mallet habere comas.  </l>
		</div>
		<div type="poem" n="17">
			<l n="1">Latonae venerande nepos, qui mitibus herbis </l>
			<l n="2">Parcarum exoras pensa brevesque colos, </l>
			<l n="3">Hos tibi laudatos domino, rata vota, capillos </l>
			<l n="4">Ille tuus Latia misit ab urbe puer; </l>
			<l n="5">Addidit et nitidum sacratis crinibus orbem, </l>
			<l n="6">Quo felix facies iudice tuta fuit. </l>
			<l n="7">Tu iuvenale decus serva, ne pulchrior ille </l>
			<l n="8">In longa fuerit quam breviore coma. </l>
		</div>
		<div type="poem" n="18">
			<l n="1">Est mihi - sitque precor longum te praeside, Caesar -  </l>
			<l n="2">Rus minimum, parvi sunt et in urbe lares. </l>
			<l n="3">Sed de valle brevi, quas det sitientibus hortis, </l>
			<l n="4">Curva laboratas antlia tollit aquas: </l>
			<l n="5">Sicca domus queritur nullo se rore foveri, </l>
			<l n="6">Cum mihi vicino Marcia fonte sonet. </l>
			<l n="7">Quam dederis nostris, Auguste, penatibus undam, </l>
			<l n="8">Castalis haec nobis aut Iovis imber erit. </l>
		</div>
		<div type="poem" n="20">
			<l n="1">Haec, quae tota patet tegiturque et marmore et auro, </l>
			<l n="2">Infantis domini conscia terra fuit, </l>
			<l n="3">Felix o, quantis sonuit vagitibus et quas </l>
			<l n="4">Vidit reptantis sustinuitque manus: </l>
			<l n="5">Hic steterat veneranda domus, quae praestitit orbi </l>
			<l n="6">Quod Rhodos astrifero, quod pia Creta polo. </l>
			<l n="7">Curetes texere Iovem crepitantibus armis, </l>
			<l n="8">Semiviri poterant qualia ferre Phryges: </l>
			<l n="9">At te protexit superu=m pater, et tibi, Caesar, </l>
			<l n="10">Pro iaculo et parma fulmen et aegis erat.  </l>
		</div>
		<div type="poem" n="21">
			<l n="1">Artemidorus habet puerum, sed vendidit agrum; </l>
			<l n="2">Agrum pro puero Calliodorus habet. </l>
			<l n="3">Dic, uter ex istis melius rem gesserit, Aucte: </l>
			<l n="4">Artemidorus amat, Calliodorus arat. </l>
		</div>
		<div type="poem" n="22">
			<l n="1">Credis ob haec me, Pastor, opes fortasse rogare, </l>
			<l n="2">Propter quae vulgus crassaque turba rogat, </l>
			<l n="3">Ut Setina meos consumat glaeba ligones </l>
			<l n="4">Et sonet innumera compede Tuscus ager; </l>
			<l n="5">Ut Mauri Libycis centum stent dentibus orbes </l>
			<l n="6">Et crepet in nostris aurea lamna toris, </l>
			<l n="7">Nec labris nisi magna meis crystalla terantur </l>
			<l n="8">Et faciant nigras nostra Falerna nives; </l>
			<l n="9">Ut canusinatus nostro Syrus assere sudet </l>
			<l n="10">Et mea sit culto sella cliente frequens; </l>
			<l n="11">Aestuet ut nostro madidus conviva ministro, </l>
			<l n="12">Quem permutatum nec Ganymede velis; </l>
			<l n="13">Ut lutulenta linat Tyrias mihi mula lacernas </l>
			<l n="14">Et Massyla meum virga gubernet equum. </l>
			<l n="15">Est nihil ex istis: superos et sidera testor. </l>
			<l n="16">Ergo quid? Ut donem, Pastor, et aedificem. </l>
		</div>
		<div type="poem" n="23">
			<l n="1">O cui virgineo flavescere contigit auro, </l>
			<l n="2">Dic, ubi Palladium sit tibi, Care, decus. </l>
			<l n="3">'Aspicis en domini fulgentes marmore vultus? </l>
			<l n="4">Venit ad has ultro nostra corona comas.' </l>
			<l n="5">Albanae livere potest pia quercus olivae, </l>
			<l n="6">Cinxerit invictum quod prior illa caput. </l>
		</div>
		<div type="poem" n="24">
			<l n="1">Quis Palatinos imitatus imagine vultus </l>
			<l n="2">Phidiacum Latio marmore vicit ebur? </l>
			<l n="3">Haec mundi facies, haec sunt Iovis ora sereni: </l>
			<l n="4">Sic tonat ille deus, cum sine nube tonat.  </l>
			<l n="5">Non solam tribuit Pallas tibi, Care, coronam; </l>
			<l n="6">Effigiem domini, quam colis, illa dedit. </l>
		</div>
		<div type="poem" n="25">
			<l n="1">Dantem vina tuum quotiens aspeximus Hyllum, </l>
			<l n="2">Lumine nos, Afer, turbidiore notas. </l>
			<l n="3">Quod, rogo, quod scelus est, mollem spectare ministrum? </l>
			<l n="4">Aspicimus solem, sidera, templa, deos. </l>
			<l n="5">Avertam vultus, tamquam mihi pocula Gorgon </l>
			<l n="6">Porrigat atque oculos oraque nostra petat? </l>
			<l n="7">Trux erat Alcides, et Hylan spectare licebat; </l>
			<l n="8">Ludere Mercurio cum Ganymede licet. </l>
			<l n="9">Si non vis teneros spectet conviva ministros, </l>
			<l n="10">Phineas invites, Afer, et Oedipodas. </l>
		</div>
		<div type="poem" n="26">
			<l n="1">Audet facundo qui carmina mittere Nervae, </l>
			<l n="2">Pallida donabit glaucina, Cosme, tibi, </l>
			<l n="3">Paestano violas et cana ligustra colono, </l>
			<l n="4">Hyblaeis apibus Corsica mella dabit: </l>
			<l n="5">Sed tamen et parvae nonnulla est gratia Musae; </l>
			<l n="6">Appetitur posito vilis oliva lupo. </l>
			<l n="7">Nec tibi sit mirum, modici quod conscia vatis </l>
			<l n="8">Iudicium metuit nostra Thalia tuum: </l>
			<l n="9">Ipse tuas etiam veritus Nero dicitur aures, </l>
			<l n="10">Lascivum iuvenis cum tibi lusit opus. </l>
		</div>
		<div type="poem" n="28">
			<l n="1">Dulce decus scaenae, ludorum fama, Latinus </l>
			<l n="2">Ille ego sum, plausus deliciaeque tuae, </l>
			<l n="3">Qui spectatorem potui fecisse Catonem, </l>
			<l n="4">Solvere qui Curios Fabriciosque graves. </l>
			<l n="5">Sed nihil a nostro sumpsit mea vita theatro, </l>
			<l n="6">Et sola tantum scaenicus arte feror: </l>
			<l n="7">Nec poteram gratus domino sine moribus esse; </l>
			<l n="8">Interius mentes inspicit ille deus. </l>
			<l n="9">Vos me laurigeri parasitum dicite Phoebi, </l>
			<l n="10">Roma sui famulum dum sciat esse Iovis. </l>
		</div>
		<div type="poem" n="29">
			<l n="1">Saecula Nestoreae permensa, Philaeni, senectae, </l>
			<l n="2">Rapta es ad infernas tam cito Ditis aquas? </l>
			<l n="3">Euboicae nondum numerabas longa Sibyllae </l>
			<l n="4">Tempora: maior erat mensibus illa tribus. </l>
			<l n="5">Heu quae lingua silet! non illam mille catastae </l>
			<l n="6">Vincebant, nec quae turba Sarapin amat, </l>
			<l n="7">Nec matutini cirrata caterva magistri, </l>
			<l n="8">Nec quae Strymonio de grege ripa sonat. </l>
			<l n="9">Quae nunc Thessalico lunam deducere rhombo, </l>
			<l n="10">Quae sciet hos illos vendere lena toros? </l>
			<l n="11">Sit tibi terra levis mollique tegaris harena, </l>
			<l n="12">Ne tua non possint eruere ossa canes. </l>
		</div>
		<div type="poem" n="30">
			<l n="1">Cappadocum saevis Antistius occidit oris </l>
			<l n="2">Rusticus. O tristi crimine terra nocens! </l>
			<l n="3">Rettulit ossa sinu cari Nigrina mariti </l>
			<l n="4">Et questa est longas non satis esse vias; </l>
			<l n="5">Cumque daret sanctam tumulis, quibus invidet, urnam, </l>
			<l n="6">Visa sibi est rapto bis viduata viro.  </l>
		</div>
		<div type="poem" n="31">
			<l n="1">Cum comes Arctois haereret Caesaris armis </l>
			<l n="2">Velius, hanc Marti pro duce vovit avem; </l>
			<l n="3">Luna quater binos non tota peregerat orbes, </l>
			<l n="4">Debita poscebat iam sibi vota deus: </l>
			<l n="5">Ipse suas anser properavit laetus ad aras </l>
			<l n="6">Et cecidit sanctis hostia parva focis. </l>
			<l n="7">Octo vides patulo pendere nomismata rostro </l>
			<l n="8">Alitis? haec extis condita nuper erant: </l>
			<l n="9">Quae litat argento pro te, non sanguine, Caesar, </l>
			<l n="10">Victima, iam ferro non opus esse docet. </l>
		</div>
		<div type="poem" n="32">
			<l n="1">Hanc volo, quae facilis, quae palliolata vagatur, </l>
			<l n="2">Hanc volo, quae puero iam dedit ante meo, </l>
			<l n="3">Hanc volo, quam redimit totam denarius alter, </l>
			<l n="4">Hanc volo, quae pariter sufficit una tribus. </l>
			<l n="5">Poscentem nummos et grandia verba sonantem </l>
			<l n="6">Possideat crassae mentula Burdigalae. </l>
		</div>
		<div type="poem" n="34">
			<l n="1">Iuppiter Idaei risit mendacia busti, </l>
			<l n="2">Dum videt Augusti Flavia templa poli, </l>
			<l n="3">Atque inter mensas largo iam nectare fusus, </l>
			<l n="4">Pocula cum Marti traderet ipse suo, </l>
			<l n="5">Respiciens Phoebum pariter Phoebique sororem, </l>
			<l n="6">Cum quibus Alcides et pius Arcas erat: </l>
			<l n="7">'Gnosia vos' inquit 'nobis monumenta dedistis: </l>
			<l n="8">Cernite, quam plus sit, Caesaris esse patrem.' </l>
		</div>
		<div type="poem" n="35">
			<l n="1">Artibus his semper cenam, Philomuse, mereris, </l>
			<l n="2">Plurima dum fingis, sed quasi vera refers. </l>
			<l n="3">Scis, quid in Arsacia Pacorus deliberet aula, </l>
			<l n="4">Rhenanam numeras Sarmaticamque manum,  </l>
			<l n="5">Verba ducis Daci chartis mandata resignas, </l>
			<l n="6">Victricem laurum quam venit ante vides, </l>
			<l n="7">Scis, quotiens Phario madeat Iove fusca Syene, </l>
			<l n="8">Scis, quota de Libyco litore puppis eat, </l>
			<l n="9">Cuius Iuleae capiti nascantur olivae, </l>
			<l n="10">Destinet aetherius cui sua serta pater. </l>
			<l n="11">Tolle tuas artes; hodie cenabis apud me </l>
			<l n="12">Hac lege, ut narres nil, Philomuse, novi. </l>
		</div>
		<div type="poem" n="36">
			<l n="1">Viderat Ausonium posito modo crine ministrum </l>
			<l n="2">Phryx puer, alterius gaudia nota Iovis: </l>
			<l n="3">'Quod tuus, ecce, suo Caesar permisit ephebo, </l>
			<l n="4">Tu permitte tuo, maxime rector' ait; </l>
			<l n="5">'Iam mihi prima latet longis lanugo capillis, </l>
			<l n="6">Iam tua me ridet Iuno vocatque virum.' </l>
			<l n="7">Cui pater aetherius 'Puer o dulcissime,' dixit, </l>
			<l n="8">'Non ego, quod poscis, res negat ipsa tibi: </l>
			<l n="9">Caesar habet noster similis tibi mille ministros </l>
			<l n="10">Tantaque sidereos vix capit aula mares; </l>
			<l n="11">At tibi si dederit vultus coma tonsa viriles, </l>
			<l n="12">Quis mihi, qui nectar misceat, alter erit?' </l>
		</div>
		<div type="poem" n="37">
			<l n="1">Cum sis ipsa domi mediaque ornere Subura, </l>
			<l n="2">Fiant absentes et tibi, Galla, comae, </l>
			<l n="3">Nec dentes aliter quam Serica nocte reponas, </l>
			<l n="4">Et iaceas centum condita pyxidibus, </l>
			<l n="5">Nec tecum facies tua dormiat, innuis illo, </l>
			<l n="6">Quod tibi prolatum est mane, supercilio, </l>
			<l n="7">Et te nulla movet cani reverentia cunni, </l>
			<l n="8">Quem potes inter avos iam numerare tuos. </l>
			<l n="9">Promittis sescenta tamen; sed mentula surda est, </l>
			<l n="10">Et sit lusca licet, te tamen illa videt. </l>
		</div>
		<div type="poem" n="38">
			<l n="1">Summa licet velox, Agathine, pericula ludas, </l>
			<l n="2">Non tamen efficies, ut tibi parma cadat.  </l>
			<l n="3">Nolentem sequitur, tenuisque reversa per auras </l>
			<l n="4">Vel pede vel tergo, crine vel ungue sedet; </l>
			<l n="5">Lubrica Corycio quamvis sint pulpita nimbo </l>
			<l n="6">Et rapiant celeres vela negata Noti, </l>
			<l n="7">Securos pueri neglecta perambulat artus, </l>
			<l n="8">Et nocet artifici ventus et unda nihil. </l>
			<l n="9">Ut peccare velis, cum feceris omnia, falli </l>
			<l n="10">Non potes: arte opus est, ut tibi parma cadat. </l>
		</div>
		<div type="poem" n="39">
			<l n="1">Prima Palatino lux est haec orta Tonanti, </l>
			<l n="2">Optasset Cybele qua peperisse Iovem; </l>
			<l n="3">Hac et sancta mei genita est Caesonia Rufi: </l>
			<l n="4">Plus debet matri nulla puella suae. </l>
			<l n="5">Laetatur gemina votorum sorte maritus, </l>
			<l n="6">Contigit hunc illi quod bis amare diem. </l>
		</div>
		<div type="poem" n="41">
			<l n="1">Pontice, quod numquam futuis, sed paelice laeva </l>
			<l n="2">Uteris et Veneri servit amica manus, </l>
			<l n="3">Hoc nihil esse putas? scelus est, mihi crede, sed ingens, </l>
			<l n="4">Quantum vix animo concipis ipse tuo. </l>
			<l n="5">Nempe semel futuit, generaret Horatius ut tres, </l>
			<l n="6">Mars semel, ut geminos Ilia casta daret:  </l>
			<l n="7">Omnia perdiderat, si masturbatus uterque </l>
			<l n="8">Mandasset manibus gaudia foeda suis. </l>
			<l n="9">Ipsam crede tibi naturam dicere rerum: </l>
			<l n="10">'Istud quod digitis, Pontice, perdis, homo est.' </l>
		</div>
		<div type="poem" n="43">
			<l n="1">Hic qui dura sedens porrecto saxa leone </l>
			<l n="2">Mitigat, exiguo magnus in aere deus, </l>
			<l n="3">Quaeque tulit, spectat resupino sidera vultu, </l>
			<l n="4">Cuius laeva calet robore, dextra mero: </l>
			<l n="5">Non est fama recens nec nostri gloria caeli; </l>
			<l n="6">Nobile Lysippi munus opusque vides. </l>
			<l n="7">Hoc habuit numen Pellaei mensa tyranni, </l>
			<l n="8">Qui cito perdomito victor in orbe iacet; </l>
			<l n="9">Hunc puer ad Libycas iuraverat Hannibal aras; </l>
			<l n="10">Iusserat hic Sullam ponere regna trucem. </l>
			<l n="11">Offensus variae tumidis terroribus aulae </l>
			<l n="12">Privatos gaudet nunc habitare lares, </l>
			<l n="13">Utque fuit quondam placidi conviva Molorchi, </l>
			<l n="14">Sic voluit docti Vindicis esse deus. </l>
		</div>
		<div type="poem" n="45">
			<l n="1">Miles Hyperboreos modo, Marcelline, triones </l>
			<l n="2">Et Getici tuleras sidera pigra poli: </l>
			<l n="3">Ecce Promethei rupes et fabula montis </l>
			<l n="4">Quam prope sunt oculis nunc adeunda tuis! </l>
			<l n="5">Videris inmensis cum conclamata querellis </l>
			<l n="6">Saxa senis, dices 'Durior ipse fuit.' </l>
			<l n="7">Et licet haec addas: 'Potuit qui talia ferre, </l>
			<l n="8">Humanum merito finxerat ille genus.' </l>
		</div>
		<div type="poem" n="46">
			<l n="1">Gellius aedificat semper: modo limina ponit, </l>
			<l n="2">Nunc foribus claves aptat emitque seras, </l>
			<l n="3">Nunc has, nunc illas reficit mutatque fenestras; </l>
			<l n="4">Dum tantum aedificet, quidlibet ille facit -  </l>
			<l n="5">Oranti nummos ut dicere possit amico </l>
			<l n="6">Unum illud verbum Gellius 'Aedifico.' </l>
		</div>
		<div type="poem" n="47">
			<l n="1">Democritos, Zenonas inexplicitosque Platonas </l>
			<l n="2">Quidquid et hirsutis squalet imaginibus, </l>
			<l n="3">Sic quasi Pythagorae loqueris successor et heres. </l>
			<l n="4">Praependet sane nec tibi barba minor: </l>
			<l n="5">Sed quod et hircosis serum est et turpe pilosis, </l>
			<l n="6">In molli rigidam clune libenter habes. </l>
			<l n="7">Tu, qui sectarum causas et pondera nosti, </l>
			<l n="8">Dic mihi, percidi, Pannyche, dogma quod est? </l>
		</div>
		<div type="poem" n="48">
			<l n="1">Heredem cum me partis tibi, Garrice, quartae </l>
			<l n="2">Per tua iurares sacra caputque tuum, </l>
			<l n="3">Credidimus, - quis enim damnet sua vota libenter? -  </l>
			<l n="4">Et spem muneribus fovimus usque datis.  </l>
			<l n="5">Inter quae rari Laurentem ponderis aprum </l>
			<l n="6">Misimus: Aetola de Calydone putes. </l>
			<l n="7">At tu continuo populumque patresque vocasti, </l>
			<l n="8">Ructat adhuc aprum pallida Roma meum: </l>
			<l n="9">Ipse ego, - quis credat? - conviva nec ultimus haesi, </l>
			<l n="10">Sed nec costa data est caudave missa mihi. </l>
			<l n="11">De quadrante tuo quid sperem, Garrice? Nulla </l>
			<l n="12">De nostro nobis uncia venit apro. </l>
		</div>
		<div type="poem" n="49">
			<l n="1">Haec est illa meis multum cantata libellis, </l>
			<l n="2">Quam meus edidicit lector amatque togam. </l>
			<l n="3">Partheniana fuit quondam, memorabile vatis </l>
			<l n="4">Munus: in hac ibam conspiciendus eques, </l>
			<l n="5">Dum nova, dum nitida fulgebat splendida lana, </l>
			<l n="6">Dumque erat auctoris nomine digna sui: </l>
			<l n="7">Nunc anus et tremulo vix accipienda tribuli, </l>
			<l n="8">Quam possis niveam dicere iure tuo. </l>
			<l n="9">Quid non longa dies, quid non consumitis anni? </l>
			<l n="10">Haec toga iam non est Partheniana, mea est. </l>
		</div>
		<div type="poem" n="50">
			<l n="1">Ingenium mihi, Gaure, probas sic esse pusillum, </l>
			<l n="2">Carmina quod faciam, quae brevitate placent. </l>
			<l n="3">Confiteor. Sed tu bis senis grandia libris </l>
			<l n="4">Qui scribis Priami proelia, magnus homo es? </l>
			<l n="5">Nos facimus Bruti puerum, nos Langona vivum: </l>
			<l n="6">Tu magnus luteum, Gaure, Giganta facis. </l>
		</div>
		<div type="poem" n="51">
			<l n="1">Quod semper superos invito fratre rogasti, </l>
			<l n="2">Hoc, Lucane, tibi contigit, ante mori. </l>
			<l n="3">Invidet ille tibi; Stygias nam Tullus ad umbras </l>
			<l n="4">Optabat, quamvis sit minor, ire prior. </l>
			<l n="5">Tu colis Elysios nemorisque habitator amoeni </l>
			<l n="6">Esse tuo primum nunc sine fratre cupis; </l>
			<l n="7">Et si iam nitidis alternus venit ab astris, </l>
			<l n="8">Pro Polluce mones Castora ne redeat.  </l>
		</div>
		<div type="poem" n="53">
			<l n="1">Natali tibi, Quinte, tuo dare parva volebam </l>
			<l n="2">Munera; tu prohibes: inperiosus homo es. </l>
			<l n="3">Parendum est monitis, fiat quod uterque volemus </l>
			<l n="4">Et quod utrumque iuvat: tu mihi, Quinte, dato. </l>
		</div>
		<div type="poem" n="54">
			<l n="1">Si mihi Picena turdus palleret oliva, </l>
			<l n="2">Tenderet aut nostras silva Sabina plagas, </l>
			<l n="3">Aut crescente levis traheretur harundine praeda </l>
			<l n="4">Pinguis et inplicitas virga teneret aves: </l>
			<l n="5">Cara daret sollemne tibi cognatio munus, </l>
			<l n="6">Nec frater nobis nec prior esset avus. </l>
			<l n="7">Nunc sturnos inopes fringuillarumque querellas </l>
			<l n="8">Audit et arguto passere vernat ager; </l>
			<l n="9">Inde salutatus picae respondet arator, </l>
			<l n="10">Hinc prope summa rapax miluus astra volat. </l>
			<l n="11">Mittimus ergo tibi parvae munuscula chortis: </l>
			<l n="12">Qualia si recipis, saepe propinquus eris. </l>
		</div>
		<div type="poem" n="55">
			<l n="1">Luce propinquorum, qua plurima mittitur ales, </l>
			<l n="2">Dum Stellae turdos, dum tibi, Flacce, paro, </l>
			<l n="3">Succurrit nobis ingens onerosaque turba, </l>
			<l n="4">In qua se primum quisque meumque putat. </l>
			<l n="5">Demeruisse duos votum est; offendere plures </l>
			<l n="6">Vix tutum; multis mittere dona grave est. </l>
			<l n="7">Qua possum sola veniam ratione merebor: </l>
			<l n="8">Nec Stellae turdos nec tibi, Flacce, dabo.  </l>
		</div>
		<div type="poem" n="56">
			<l n="1">Spendophoros Libycas domini petit armiger urbis: </l>
			<l n="2">Quae puero dones tela, Cupido, para, </l>
			<l n="3">Illa quibus iuvenes figis mollesque puellas: </l>
			<l n="4">Sit tamen in tenera levis et hasta manu. </l>
			<l n="5">Loricam clipeumque tibi galeamque remitto; </l>
			<l n="6">Tutus ut invadat proelia, nudus eat: </l>
			<l n="7">Non iaculo, non ense fuit laesusve sagitta, </l>
			<l n="8">Casside dum liber Parthenopaeus erat. </l>
			<l n="9">Quisquis ab hoc fuerit fixus, morietur amore. </l>
			<l n="10">O felix, si quem tam bona fata manent! </l>
			<l n="11">Dum puer es, redeas, dum vultu lubricus, et te </l>
			<l n="12">Non Libye faciat, sed tua Roma virum. </l>
		</div>
		<div type="poem" n="58">
			<l n="1">Nympha sacri regina lacus, cui grata Sabinus </l>
			<l n="2">Et mansura pio munere templa dedit, </l>
			<l n="3">Sic montana tuos semper colat Umbria fontes, </l>
			<l n="4">Nec tua Baianas Sassina malit aquas: </l>
			<l n="5">Excipe sollicitos placide, mea dona, libellos; </l>
			<l n="6">Tu fueris Musis Pegasis unda meis. -  </l>
			<l n="7">'Nympharum templis quisquis sua carmina donat, </l>
			<l n="8">Quid fieri libris debeat, ipse monet.'  </l>
		</div>
		<div type="poem" n="59">
			<l n="1">In Saeptis Mamurra diu multumque vagatus, </l>
			<l n="2">Hic ubi Roma suas aurea vexat opes, </l>
			<l n="3">Inspexit molles pueros oculisque comedit, </l>
			<l n="4">Non hos, quos primae prostituere casae, </l>
			<l n="5">Sed quos arcanae servant tabulata catastae </l>
			<l n="6">Et quos non populus nec mea turba videt. </l>
			<l n="7">Inde satur mensas et opertos exuit orbes </l>
			<l n="8">Expositumque alte pingue poposcit ebur, </l>
			<l n="9">Et testudineum mensus quater hexaclinon </l>
			<l n="10">Ingemuit citro non satis esse suo. </l>
			<l n="11">Consuluit nares, an olerent aera Corinthon, </l>
			<l n="12">Culpavit statuas et, Polyclite, tuas, </l>
			<l n="13">Et turbata brevi questus crystallina vitro </l>
			<l n="14">Murrina signavit seposuitque decem </l>
			<l n="15">Expendit veteres calathos et si qua fuerunt </l>
			<l n="16">Pocula Mentorea nobilitata manu, </l>
			<l n="17">Et viridis picto gemmas numeravit in auro, </l>
			<l n="18">Quidquid et a nivea grandius aure sonat. </l>
			<l n="19">Sardonychas vero mensa quaesivit in omni </l>
			<l n="20">Et pretium magnis fecit iaspidibus. </l>
			<l n="21">Undecima lassus cum iam discederet hora, </l>
			<l n="22">Asse duos calices emit et ipse tulit. </l>
		</div>
		<div type="poem" n="60">
			<l n="1">Seu tu Paestanis genita es seu Tiburis arvis, </l>
			<l n="2">Seu rubuit tellus Tuscula flore tuo, </l>
			<l n="3">Seu Praenestino te vilica legit in horto, </l>
			<l n="4">Seu modo Campani gloria ruris eras: </l>
			<l n="5">Pulchrior ut nostro videare corona Sabino, </l>
			<l n="6">De Nomentano te putet esse meo. </l>
		</div>
		<div type="poem" n="61">
			<l n="1">In Tartesiacis domus est notissima terris, </l>
			<l n="2">Qua dives placidum Corduba Baetin amat, </l>
			<l n="3">Vellera nativo pallent ubi flava metallo </l>
			<l n="4">Et linit Hesperium brattea viva pecus.  </l>
			<l n="5">Aedibus in mediis totos amplexa penates </l>
			<l n="6">Stat platanus densis Caesariana comis, </l>
			<l n="7">Hospitis invicti posuit quam dextera felix, </l>
			<l n="8">Coepit et ex illa crescere virga manu. </l>
			<l n="9">Auctorem dominumque nemus sentire videtur: </l>
			<l n="10">Sic viret et ramis sidera celsa petit. </l>
			<l n="11">Saepe sub hac madidi luserunt arbore Fauni, </l>
			<l n="12">Terruit et tacitam fistula sera domum; </l>
			<l n="13">Dumque fugit solos nocturnum Pana per agros, </l>
			<l n="14">Saepe sub hac latuit rustica fronde Dryas. </l>
			<l n="15">Atque oluere lares comissatore Lyaeo, </l>
			<l n="16">Crevit et effuso laetior umbra mero; </l>
			<l n="17">Hesternisque rubens deiecta est herba coronis, </l>
			<l n="18">Atque suas potuit dicere nemo rosas. </l>
			<l n="19">O dilecta deis, o magni Caesaris arbor, </l>
			<l n="20">Ne metuas ferrum sacrilegosque focos. </l>
			<l n="21">Perpetuos sperare licet tibi frondis honores: </l>
			<l n="22">Non Pompeianae te posuere manus. </l>
		</div>
		<div type="poem" n="63">
			<l n="1">Ad cenam invitant omnes te, Phoebe, cinaedi. </l>
			<l n="2">Mentula quem pascit, non, puto, purus homo est. </l>
		</div>
		<div type="poem" n="64">
			<l n="1">Herculis in magni voltus descendere Caesar </l>
			<l n="2">Dignatus Latiae dat nova templa viae, </l>
			<l n="3">Qua, Triviae nemorosa petit dum regna, viator </l>
			<l n="4">Octavum domina marmor ab urbe legit. </l>
			<l n="5">Ante colebatur votis et sanguine largo, </l>
			<l n="6">Maiorem Alciden nunc minor ipse colit. </l>
			<l n="7">Hunc magnas rogat alter opes, rogat alter honores; </l>
			<l n="8">Illi securus vota minora facit.  </l>
		</div>
		<div type="poem" n="65">
			<l n="1">Alcide, Latio nunc agnoscende Tonanti, </l>
			<l n="2">Postquam pulchra dei Caesaris ora geris, </l>
			<l n="3">Si tibi tunc isti vultus habitusque fuissent, </l>
			<l n="4">Cesserunt manibus cum fera monstra tuis: </l>
			<l n="5">Argolico famulum non te servire tyranno </l>
			<l n="6">Vidissent gentes saevaque regna pati, </l>
			<l n="7">Sed tu iussisses Eurysthea; nec tibi fallax </l>
			<l n="8">Portasset Nessi perfida dona Lichas, </l>
			<l n="9">Oetaei sine lege rogi securus adisses </l>
			<l n="10">Astra patris summi, quae tibi poena dedit; </l>
			<l n="11">Lydia nec dominae traxisses pensa superbae, </l>
			<l n="12">Nec Styga vidisses Tartareumque canem. </l>
			<l n="13">Nunc tibi Iuno favet, nunc te tua diligit Hebe; </l>
			<l n="14">Nunc te si videat nympha, remittet Hylan. </l>
		</div>
		<div type="poem" n="66">
			<l n="1">Uxor cum tibi sit formosa, pudica, puella, </l>
			<l n="2">Quo tibi natorum iura, Fabulle, trium? </l>
			<l n="3">Quod petis a nostro supplex dominoque deoque, </l>
			<l n="4">Tu dabis ipse tibi, si potes arrigere. </l>
		</div>
		<div type="poem" n="67">
			<l n="1">Lascivam tota possedi nocte puellam, </l>
			<l n="2">Cuius nequitias vincere nemo potest. </l>
			<l n="3">Fessus mille modis illud puerile poposci: </l>
			<l n="4">Ante preces totas primaque verba dedit. </l>
			<l n="5">Inprobius quiddam ridensque rubensque rogavi: </l>
			<l n="6">Pollicitast nulla luxuriosa mora. </l>
			<l n="7">Sed mihi pura fuit; tibi non erit, Aeschyle, si vis </l>
			<l n="8">Accipere hoc munus condicione mala. </l>
		</div>
		<div type="poem" n="68">
			<l n="1">Quid tibi nobiscum est, ludi scelerate magister, </l>
			<l n="2">Invisum pueris virginibusque caput? </l>
			<l n="3">Nondum cristati rupere silentia galli: </l>
			<l n="4">Murmure iam saevo verberibusque tonas.  </l>
			<l n="5">Tam grave percussis incudibus aera resultant, </l>
			<l n="6">Causidicum medio cum faber aptat equo; </l>
			<l n="7">Mitior in magno clamor furit amphitheatro, </l>
			<l n="8">Vincenti parmae cum sua turba favet. </l>
			<l n="9">Vicini somnum - non tota nocte - rogamus: </l>
			<l n="10">Nam vigilare leve est, pervigilare grave est. </l>
			<l n="11">Discipulos dimitte tuos. Vis, garrule, quantum </l>
			<l n="12">Accipis ut clames, accipere ut taceas? </l>
		</div>
		<div type="poem" n="69">
			<l n="1">Cum futuis, Polycharme, soles in fine cacare. </l>
			<l n="2">Cum pedicaris, quid, Polycharme, facis? </l>
		</div>
		<div type="poem" n="70">
			<l n="1">Dixerat 'o mores! o tempora!' Tullius olim, </l>
			<l n="2">Sacrilegum strueret cum Catilina nefas, </l>
			<l n="3">Cum gener atque socer diris concurreret armis </l>
			<l n="4">Maestaque civili caede maderet humus. </l>
			<l n="5">Cur nunc 'o mores!', cur nunc 'o tempora!' dicis? </l>
			<l n="6">Quod tibi non placeat, Caeciliane, quid est? </l>
			<l n="7">Nulla ducum feritas, nulla est insania ferri; </l>
			<l n="8">Pace frui certa laetitiaque licet. </l>
			<l n="9">Non nostri faciunt, tibi quod tua tempora sordent, </l>
			<l n="10">Sed faciunt mores, Caeciliane, tui. </l>
		</div>
		<div type="poem" n="71">
			<l n="1">Massyli leo fama iugi pecorisque maritus </l>
			<l n="2">Lanigeri mirum qua coiere fide. </l>
			<l n="3">Ipse licet videas, cavea stabulantur in una </l>
			<l n="4">Et pariter socias carpit uterque dapes: </l>
			<l n="5">Nec fetu nemorum gaudent nec mitibus herbis, </l>
			<l n="6">Concordem satiat sed rudis agna famem. </l>
			<l n="7">Quid meruit terror Nemees, quid portitor Helles, </l>
			<l n="8">Ut niteant celsi lucida signa poli? </l>
			<l n="9">Sidera si possent pecudesque feraeque mereri, </l>
			<l n="10">Hic aries astris, hic leo dignus erat.  </l>
		</div>
		<div type="poem" n="72">
			<l n="1">Liber, Amyclaea frontem vittate corona, </l>
			<l n="2">Qui quatis Ausonia verbera Graia manu, </l>
			<l n="3">Clusa mihi texto cum prandia vimine mittas, </l>
			<l n="4">Cur comitata dapes nulla lagona venit? </l>
			<l n="5">Atqui digna tuo si nomine munera ferres, </l>
			<l n="6">Scis, puto, debuerint quae mihi dona dari. </l>
		</div>
		<div type="poem" n="73">
			<l n="1">Dentibus antiquas solitus producere pelles </l>
			<l n="2">Et mordere luto putre vetusque solum, </l>
			<l n="3">Praenestina tenes decepti regna patroni, </l>
			<l n="4">In quibus indignor si tibi cella fuit; </l>
			<l n="5">Rumpis et ardenti madidus crystalla Falerno, </l>
			<l n="6">Et pruris domini cum Ganymede tui. </l>
			<l n="7">At me litterulas stulti docuere parentes: </l>
			<l n="8">Quid cum grammaticis rhetoribusque mihi? </l>
			<l n="9">Frange leves calamos et scinde, Thalia, libellos, </l>
			<l n="10">Si dare sutori calceus ista potest. </l>
		</div>
		<div type="poem" n="74">
			<l n="1">Effigiem tantum pueri pictura Camoni </l>
			<l n="2">Servat, et infantis parva figura manet. </l>
			<l n="3">Florentes nulla signavit imagine voltus, </l>
			<l n="4">Dum timet ora pius muta videre pater. </l>
		</div>
		<div type="poem" n="76">
			<l n="1">Haec sunt illa mei quae cernitis ora Camoni, </l>
			<l n="2">Haec pueri facies primaque forma fuit. </l>
			<l n="3">Creverat hic vultus bis denis fortior annis, </l>
			<l n="4">Gaudebatque suas pingere barba genas, </l>
			<l n="5">Et libata semel summos modo purpura cultros </l>
			<l n="6">Sparserat: invidit de tribus una soror </l>
			<l n="7">Et festinatis incidit stamina pensis, </l>
			<l n="8">Absentemque patri rettulit urna rogum. </l>
			<l n="9">Sed ne sola tamen puerum pictura loquatur, </l>
			<l n="10">Haec erit in chartis maior imago meis. </l>
		</div>
		<div type="poem" n="78">
			<l n="1">Funera post septem nupsit tibi Galla virorum, </l>
			<l n="2">Picentine: sequi vult, puto, Galla viros. </l>
		</div>
		<div type="poem" n="79">
			<l n="1">Oderat ante ducum famulos turbamque priorem </l>
			<l n="2">Et Palatinum Roma supercilium: </l>
			<l n="3">At nunc tantus amor cunctis, Auguste, tuorum est, </l>
			<l n="4">Ut sit cuique suae cura secunda domus. </l>
			<l n="5">Tam placidae mentes, tanta est reverentia nostri, </l>
			<l n="6">Tam pacata quies, tantus in ore pudor. </l>
			<l n="7">Nemo suos - haec est aulae natura potentis - , </l>
			<l n="8">Sed domini mores Caesarianus habet. </l>
		</div>
		<div type="poem" n="80">
			<l n="1">Duxerat esuriens locupletem pauper anumque: </l>
			<l n="2">Uxorem pascit Gellius et futuit.  </l>
		</div>
		<div type="poem" n="81">
			<l n="1">Lector et auditor nostros probat, Aule, libellos, </l>
			<l n="2">Sed quidam exactos esse poeta negat. </l>
			<l n="3">Non nimium curo: nam cenae fercula nostrae </l>
			<l n="4">Malim convivis quam placuisse cocis. </l>
		</div>
		<div type="poem" n="82">
			<l n="1">Dixerat astrologus periturum te cito, Munna, </l>
			<l n="2">Nec, puto, mentitus dixerat ille tibi. </l>
			<l n="3">Nam tu dum metuis, ne quid post fata relinquas, </l>
			<l n="4">Hausisti patrias luxuriosus opes, </l>
			<l n="5">Bisque tuum deciens non toto tabuit anno: </l>
			<l n="6">Dic mihi, non hoc est, Munna, perire cito? </l>
		</div>
		<div type="poem" n="83">
			<l n="1">Inter tanta tuae miracula, Caesar, harenae, </l>
			<l n="2">Quae vincit veterum munera clara ducum, </l>
			<l n="3">Multum oculi, sed plus aures debere fatentur </l>
			<l n="4">Se tibi, quod spectant qui recitare solent. </l>
		</div>
		<div type="poem" n="84">
			<l n="1">Cum tua sacrilegos contra, Norbane, furores </l>
			<l n="2">Staret pro domino Caesare sancta fides, </l>
			<l n="3">Haec ego Pieria ludebam tutus in umbra, </l>
			<l n="4">Ille tuae cultor notus amicitiae. </l>
			<l n="5">Me tibi Vindelicis Raetus narrabat in oris, </l>
			<l n="6">Nescia nec nostri nominis Arctos erat: </l>
			<l n="7">O quotiens veterem non infitiatus amicum </l>
			<l n="8">Dixisti 'Meus est iste poeta, meus!' </l>
			<l n="9">Omne tibi nostrum quod bis trieteride iuncta </l>
			<l n="10">Ante dabat lector, nunc dabit auctor opus. </l>
		</div>
		<div type="poem" n="85">
			<l n="1">Languidior noster si quando est Paulus, Atili, </l>
			<l n="2">Non se, convivas abstinet ille suos. </l>
			<l n="3">Tu languore quidem subito fictoque laboras, </l>
			<l n="4">Sed mea porrexit sportula, Paule, pedes.  </l>
		</div>
		<div type="poem" n="86">
			<l n="1">Festinata sui gemeret quod fata Severi </l>
			<l n="2">Silius, Ausonio non semel ore potens, </l>
			<l n="3">Cum grege Pierio maestus Phoeboque querebar. </l>
			<l n="4">'Ipse meum flevi' dixit Apollo 'Linon:' </l>
			<l n="5">Respexitque suam quae stabat proxima fratri </l>
			<l n="6">Calliopen et ait: 'Tu quoque vulnus habes. </l>
			<l n="7">Aspice Tarpeium Palatinumque Tonantem: </l>
			<l n="8">Ausa nefas Lachesis laesit utrumque Iovem. </l>
			<l n="9">Numina cum videas duris obnoxia fatis, </l>
			<l n="10">Invidia possis exonerare deos.' </l>
		</div>
		<div type="poem" n="88">
			<l n="1">Cum me captares, mittebas munera nobis: </l>
			<l n="2">Postquam cepisti, das mihi, Rufe, nihil. </l>
			<l n="3">Ut captum teneas, capto quoque munera mitte, </l>
			<l n="4">De cavea fugiat ne male pastus aper. </l>
		</div>
		<div type="poem" n="89">
			<l n="1">Lege nimis dura convivam scribere versus </l>
			<l n="2">Cogis, Stella. 'Licet scribere nempe malos.' </l>
		</div>
		<div type="poem" n="91">
			<l n="1">Ad cenam si me diversa vocaret in astra </l>
			<l n="2">Hinc invitator Caesaris, inde Iovis, </l>
			<l n="3">Astra licet propius, Palatia longius essent, </l>
			<l n="4">Responsa ad superos haec referenda darem: </l>
			<l n="5">'Quaerite qui malit fieri conviva Tonantis: </l>
			<l n="6">Me meus in terris Iuppiter, ecce, tenet.' </l>
		</div>
		<div type="poem" n="92">
			<l n="1">Quae mala sint domini, quae servi commoda, nescis, </l>
			<l n="2">Condyle, qui servum te gemis esse diu. </l>
			<l n="3">Dat tibi securos vilis tegeticula somnos, </l>
			<l n="4">Pervigil in pluma Gaius, ecce, iacet. </l>
			<l n="5">Gaius a prima tremebundus luce salutat </l>
			<l n="6">Tot dominos, at tu, Condyle, nec dominum. </l>
			<l n="7">'Quod debes, Gai, redde' inquit Phoebus et illinc </l>
			<l n="8">Cinnamus: hoc dicit, Condyle, nemo tibi. </l>
			<l n="9">Tortorem metuis? podagra cheragraque secatur </l>
			<l n="10">Gaius et mallet verbera mille pati. </l>
			<l n="11">Quod nec mane vomis nec cunnum, Condyle, lingis, </l>
			<l n="12">Non mavis, quam ter Gaius esse tuus? </l>
		</div>
		<div type="poem" n="93">
			<l n="1">Addere quid cessas, puer, inmortale Falernum? </l>
			<l n="2">Quadrantem duplica de seniore cado.  </l>
			<l n="3">Nunc mihi dic, quis erit, cui te, Catacisse, deorum </l>
			<l n="4">Sex iubeo cyathos fundere? 'Caesar erit.' </l>
			<l n="5">Sutilis aptetur deciens rosa crinibus, ut sit </l>
			<l n="6">Qui posuit sacrae nobile gentis opus. </l>
			<l n="7">Nunc bis quina mihi da basia, fiat ut illud </l>
			<l n="8">Nomen, ab Odrysio quod deus orbe tulit. </l>
		</div>
		<div type="poem" n="94">
			<l n="1">Santonica medicata dedit mihi pocula virga: </l>
			<l n="2">Os hominis! mulsum me rogat Hippocrates. </l>
			<l n="3">Tam stupidus numquam nec tu, puto, Glauce, fuisti, </l>
			<l n="4">χάλκεα donanti χρύσεα qui dederas. </l>
			<l n="5">Dulce aliquis munus pro munere poscit amaro? </l>
			<l n="6">Accipiat, sed si potat in elleboro. </l>
		</div>
		<div type="poem" n="95">
			<l n="1">Alfius ante fuit, coepit nunc Olfius esse, </l>
			<l n="2">Uxorem postquam duxit Athenagoras. </l>
		</div>
		<div type="poem" n="95b">
			<l n="3">Nomen Athenagorae credis, Callistrate, verum. </l>
			<l n="4">Si scio, dispeream, qui sit Athenagoras. </l>
			<l n="5">Sed puta me verum, Callistrate, dicere nomen: </l>
			<l n="6">Non ego, sed vester peccat Athenagoras. </l>
		</div>
		<div type="poem" n="96">
			<l n="1">Clinicus Herodes trullam subduxerat aegro: </l>
			<l n="2">Deprensus dixit 'Stulte, quid ergo bibis?' </l>
		</div>
		<div type="poem" n="97">
			<l n="1">Rumpitur invidia quidam, carissime Iuli, </l>
			<l n="2">Quod me Roma legit, rumpitur invidia. </l>
			<l n="3">Rumpitur invidia, quod turba semper in omni </l>
			<l n="4">Monstramur digito, rumpitur invidia. </l>
			<l n="5">Rumpitur invidia, tribuit quod Caesar uterque </l>
			<l n="6">Ius mihi natorum, rumpitur invidia. </l>
			<l n="7">Rumpitur invidia, quod rus mihi dulce sub urbe est </l>
			<l n="8">Parvaque in urbe domus, rumpitur invidia.  </l>
			<l n="9">Rumpitur invidia, quod sum iucundus amicis, </l>
			<l n="10">Quod conviva frequens, rumpitur invidia. </l>
			<l n="11">Rumpitur invidia, quod amamur quodque probamur: </l>
			<l n="12">Rumpatur, quisquis rumpitur invidia. </l>
		</div>
		<div type="poem" n="99">
			<l n="1">Marcus amat nostras Antonius, Attice, Musas, </l>
			<l n="2">Charta salutatrix si modo vera refert: </l>
			<l n="3">Marcus Palladiae non infitianda Tolosae </l>
			<l n="4">Gloria, quem genuit Pacis alumna Quies. </l>
			<l n="5">Tu qui longa potes dispendia ferre viarum, </l>
			<l n="6">I, liber, absentis pignus amicitiae. </l>
			<l n="7">Vilis eras, fateor, si te nunc mitteret emptor; </l>
			<l n="8">Grande tui pretium muneris auctor erit: </l>
			<l n="9">Multum, crede mihi, refert, a fonte bibatur </l>
			<l n="10">Quae fluit, an pigro quae stupet unda lacu. </l>
		</div>
		<div type="poem" n="100">
			<l n="1">Denaris tribus invitas et mane togatum </l>
			<l n="2">Observare iubes atria, Basse, tua, </l>
			<l n="3">Deinde haerere tuo lateri, praecedere sellam, </l>
			<l n="4">Ad viduas tecum plus minus ire decem. </l>
			<l n="5">Trita quidem nobis togula est vilisque vetusque: </l>
			<l n="6">Denaris tamen hanc non emo, Basse, tribus. </l>
		</div>
		<div type="poem" n="101">
			<l n="1">Appia, quam simili venerandus in Hercule Caesar </l>
			<l n="2">Consecrat, Ausoniae maxima fama viae, </l>
			<l n="3">Si cupis Alcidae cognoscere facta prioris, </l>
			<l n="4">Disce: Libyn domuit, aurea poma tulit, </l>
			<l n="5">Peltatam Scythico discinxit Amazona nodo, </l>
			<l n="6">Addidit Arcadio terga leonis apro,  </l>
			<l n="7">Aeripedem silvis cervum, Stymphalidas astris </l>
			<l n="8">Abstulit, a Stygia cum cane venit aqua, </l>
			<l n="9">Fecundam vetuit reparari mortibus hydram, </l>
			<l n="10">Hesperias Tusco lavit in amne boves. </l>
			<l n="11">Haec minor Alcides: maior quae gesserit, audi, </l>
			<l n="12">Sextus ab Albana quem colit arce lapis. </l>
			<l n="13">Adseruit possessa malis Palatia regnis, </l>
			<l n="14">Prima suo gessit pro Iove bella puer; </l>
			<l n="15">Solus Iuleas cum iam retineret habenas, </l>
			<l n="16">Tradidit inque suo tertius orbe fuit; </l>
			<l n="17">Cornua Sarmatici ter perfida contudit Histri, </l>
			<l n="18">Sudantem Getica ter nive lavit equum; </l>
			<l n="19">Saepe recusatos parcus duxisse triumphos </l>
			<l n="20">Victor Hyperboreo nomen ab orbe tulit; </l>
			<l n="21">Templa deis, mores populis dedit, otia ferro, </l>
			<l n="22">Astra suis, caelo sidera, serta Iovi. </l>
			<l n="23">Herculeum tantis numen non sufficit actis: </l>
			<l n="24">Tarpeio deus hic commodet ora patri. </l>
		</div>
		<div type="poem" n="102">
			<l n="1">Quadringentorum reddis mihi, Phoebe, tabellas: </l>
			<l n="2">Centum da potius mutua, Phoebe, mihi. </l>
			<l n="3">Quaere alium, cui te tam vano munere iactes: </l>
			<l n="4">Quod tibi non possum solvere, Phoebe, meum est. </l>
		</div>
		<div type="poem" n="103">
			<l n="1">Quae nova tam similes genuit tibi Leda ministros? </l>
			<l n="2">Quae capta est alio nuda Lacaena cycno? </l>
			<l n="3">Dat faciem Pollux Hiero, dat Castor Asylo, </l>
			<l n="4">Atque in utroque nitet Tyndaris ore soror. </l>
			<l n="5">Ista Therapnaeis si forma fuisset Amyclis, </l>
			<l n="6">Cum vicere duas dona minora deas, </l>
			<l n="7">Mansisses, Helene, Phrygiamque redisset in Iden </l>
			<l n="8">Dardanius gemino cum Ganymede Paris. </l>
		</div>
	</div>
	<div type="book" n="10">
		<div type="poem" n="1">
			<l n="1">Si nimius videor seraque coronide longus </l>
			<l n="2">Esse liber, legito pauca: libellus ero. </l>
			<l n="3">Terque quaterque mihi finitur carmine parvo </l>
			<l n="4">Pagina: fac tibi me quam cupis ipse brevem. </l>
		</div>
		<div type="poem" n="2">
			<l n="1">Festinata prior, decimi mihi cura libelli </l>
			<l n="2">Elapsum manibus nunc revocavit opus. </l>
			<l n="3">Nota leges quaedam, sed lima rasa recenti; </l>
			<l n="4">Pars nova maior erit: lector, utrique fave, </l>
			<l n="5">Lector, opes nostrae: quem cum mihi Roma dedisset. </l>
			<l n="6">'Nil tibi quod demus maius habemus' ait. </l>
			<l n="7">'Pigra per hunc fugies ingratae flumina Lethes </l>
			<l n="8">Et meliore tui parte superstes eris. </l>
			<l n="9">Marmora Messallae findit caprificus, et audax </l>
			<l n="10">Dimidios Crispi mulio ridet equos: </l>
			<l n="11">At chartis nec furta nocent et saecula prosunt, </l>
			<l n="12">Solaque non norunt haec monumenta mori.' </l>
		</div>
		<div type="poem" n="4">
			<l n="1">Qui legis Oedipoden caligantemque Thyesten, </l>
			<l n="2">Colchidas et Scyllas, quid nisi monstra legis? </l>
			<l n="3">Quid tibi raptus Hylas, quid Parthenopaeus et Attis, </l>
			<l n="4">Quid tibi dormitor proderit Endymion? </l>
			<l n="5">Exutusve puer pinnis labentibus? aut qui </l>
			<l n="6">Odit amatrices Hermaphroditus aquas? </l>
			<l n="7">Quid te vana iuvant miserae ludibria chartae? </l>
			<l n="8">Hoc lege, quod possit dicere vita 'Meum est.' </l>
			<l n="9">Non hic Centauros, non Gorgonas Harpyiasque </l>
			<l n="10">Invenies: hominem pagina nostra sapit. </l>
			<l n="11">Sed non vis, Mamurra, tuos cognoscere mores </l>
			<l n="12">Nec te scire: legas Aetia Callimachi. </l>
		</div>
		<div type="poem" n="6">
			<l n="1">Felices, quibus urna dedit spectare coruscum </l>
			<l n="2">Solibus Arctois sideribusque ducem. </l>
			<l n="3">Quando erit ille dies, quo campus et arbor et omnis </l>
			<l n="4">Lucebit Latia culta fenestra nuru? </l>
			<l n="5">Quando morae dulces longusque a Caesare pulvis </l>
			<l n="6">Totaque Flaminia Roma videnda via? </l>
			<l n="7">Quando eques et picti tunica Nilotide Mauri </l>
			<l n="8">Ibitis, et populi vox erit una 'Venit'? </l>
		</div>
		<div type="poem" n="8">
			<l n="1">Nubere Paula cupit nobis, ego ducere Paulam </l>
			<l n="2">Nolo: anus est. Vellem, si magis esset anus. </l>
		</div>
		<div type="poem" n="10">
			<l n="1">Cum tu, laurigeris annum qui fascibus intras, </l>
			<l n="2">Mane salutator limina mille teras,  </l>
			<l n="3">Hic ego quid faciam? quid nobis, Paule, relinquis, </l>
			<l n="4">Qui de plebe Numae densaque turba sumus? </l>
			<l n="5">Qui me respiciet, dominum regemque vocabo? </l>
			<l n="6">Hoc tu - sed quanto blandius! - ipse facis. </l>
			<l n="7">Lecticam sellamve sequar? nec ferre recusas, </l>
			<l n="8">Per medium pugnas et prior ire lutum. </l>
			<l n="9">Saepius adsurgam recitanti carmina? tu stas </l>
			<l n="10">Et pariter geminas tendis in ora manus. </l>
			<l n="11">Quid faciet pauper, cui non licet esse clienti? </l>
			<l n="12">Dimisit nostras purpura vestra togas. </l>
		</div>
		<div type="poem" n="11">
			<l n="1">Nil aliud loqueris, quam Thesea Pirithoumque, </l>
			<l n="2">Teque putas Pyladi, Calliodore, parem. </l>
			<l n="3">Dispeream, si tu Pyladi praestare matellam </l>
			<l n="4">Dignus es aut porcos pascere Pirithoi. </l>
			<l n="5">'Donavi tamen' inquis 'amico milia quinque </l>
			<l n="6">Et lotam, ut multum, terve quaterve togam.' </l>
			<l n="7">Quid, quod nil unquam Pyladi donavit Orestes? </l>
			<l n="8">Qui donat quamvis plurima, plura negat. </l>
		</div>
		<div type="poem" n="12">
			<l n="1">Aemiliae gentes et Apollineas Vercellas </l>
			<l n="2">Et Phaethontei qui petis arva Padi, </l>
			<l n="3">Ne vivam, nisi te, Domiti, dimitto libenter, </l>
			<l n="4">Grata licet sine te sit mihi nulla dies: </l>
			<l n="5">Sed desiderium tanti est, ut messe vel una </l>
			<l n="6">Urbano releves colla perusta iugo. </l>
			<l n="7">I precor et totos avida cute combibe soles, -  </l>
			<l n="8">O quam formosus, dum peregrinus eris! </l>
			<l n="9">Et venies albis non cognoscendus amicis </l>
			<l n="10">Livebitque tuis pallida turba genis. </l>
			<l n="11">Sed via quem dederit, rapiet cito Roma colorem, </l>
			<l n="12">Niliaco redeas tu licet ore niger. </l>
		</div>
		<div type="poem" n="13">
			<l n="1">Ducit ad auriferas quod me Salo Celtiber oras, </l>
			<l n="2">Pendula quod patriae visere tecta libet,  </l>
			<l n="3">Tu mihi simplicibus, Mani, dilectus ab annis </l>
			<l n="4">Et praetextata cultus amicitia, </l>
			<l n="5">Tu facis; in terris quo non est alter Hiberis </l>
			<l n="6">Dulcior et vero dignus amore magis. </l>
			<l n="7">Tecum ego vel sicci Gaetula mapalia Poeni </l>
			<l n="8">Et poteram Scythicas hospes amare casas. </l>
			<l n="9">Si tibi mens eadem, si nostri mutua cura est, </l>
			<l n="10">In quocumque loco Roma duobus erit. </l>
		</div>
		<div type="poem" n="14">
			<l n="1">Cum cathedrata litos portet tibi raeda ministros </l>
			<l n="2">Et Libys in longo pulvere sudet eques, </l>
			<l n="3">Strataque non unas cingant triclinia Baias </l>
			<l n="4">Et Thetis unguento palleat uncta tuo, </l>
			<l n="5">Candida Setini rumpant crystalla trientes, </l>
			<l n="6">Dormiat in pluma nec meliore Venus: </l>
			<l n="7">Ad nocturna iaces fastosae limina moechae, </l>
			<l n="8">Et madet, heu, lacrimis ianua surda tuis, </l>
			<l n="9">Urere nec miserum cessant suspiria pectus. </l>
			<l n="10">Vis dicam, male sit cur tibi, Cotta? bene est. </l>
		</div>
		<div type="poem" n="15">
			<l n="1">Cedere de nostris nulli te dicis amicis. </l>
			<l n="2">Sed, sit ut hoc verum, quid, rogo, Crispe, facis? </l>
			<l n="3">Mutua cum peterem sestertia quinque, negasti, </l>
			<l n="4">Non caperet nummos cum gravis arca tuos. </l>
			<l n="5">Quando fabae nobis modium farrisve dedisti, </l>
			<l n="6">Cum tua Niliacus rura colonus aret? </l>
			<l n="7">Quando brevis gelidae missa est toga tempore brumae? </l>
			<l n="8">Argenti venit quando selibra mihi? </l>
			<l n="9">Nil aliud video, quo te credamus amicum, </l>
			<l n="10">Quam quod me coram pedere, Crispe, soles. </l>
		</div>
		<div type="poem" n="16">
			<l n="1">Dotatae uxori cor harundine fixit acuta, </l>
			<l n="2">Sed dum ludit Aper: ludere novit Aper.  </l>
		</div>
		<div type="poem" n="17">
			<l n="1">Si donare vocas promittere nec dare, Gai, </l>
			<l n="2">Vincam te donis muneribusque meis. </l>
			<l n="3">Accipe Callaicis quidquid fodit Astur in arvis, </l>
			<l n="4">Aurea quidquid habet divitis unda Tagi, </l>
			<l n="5">Quidquid Erythraea niger invenit Indus in alga, </l>
			<l n="6">Quidquid et in nidis unica servat avis, </l>
			<l n="7">Quidquid Agenoreo Tyros inproba cogit aheno: </l>
			<l n="8">Quidquid habent omnes, accipe, quomodo das. </l>
		</div>
		<div type="poem" n="18">
			<l n="1">Saturnalicio Macrum fraudare tributo </l>
			<l n="2">Frustra, Musa, cupis: non licet: ipse petit; </l>
			<l n="3">Sollemnesque iocos nec tristia carmina poscit, </l>
			<l n="4">Et queritur nugas obticuisse meas. </l>
			<l n="5">Mensorum longis sed nunc vacat ille libellis. </l>
			<l n="6">Appia, quid facies, si legit ista Macer? </l>
		</div>
		<div type="poem" n="19">
			<l n="1">Nec vocat ad cenam Marius, nec munera mittit, </l>
			<l n="2">Nec spondet, nec volt credere, sed nec habet. </l>
			<l n="3">Turba tamen non deest, sterilem quae curet amicum. </l>
			<l n="4">Eheu! quam fatuae sunt tibi, Roma, togae! </l>
		</div>
		<div type="poem" n="21">
			<l n="1">Scribere te quae vix intellegat ipse Modestus </l>
			<l n="2">Et vix Claranus, quid rogo, Sexte, iuvat? </l>
			<l n="3">Non lectore tuis opus est, sed Apolline libris: </l>
			<l n="4">Iudice te maior Cinna Marone fuit. </l>
			<l n="5">Sic tua laudentur sane: mea carmina, Sexte, </l>
			<l n="6">Grammaticis placeant, ut sine grammaticis. </l>
		</div>
		<div type="poem" n="23">
			<l n="1">Iam numerat placido felix Antonius aevo </l>
			<l n="2">Quindecies actas Primus Olympiadas </l>
			<l n="3">Praeteritosque dies et tutos respicit annos </l>
			<l n="4">Nec metuit Lethes iam propioris aquas. </l>
			<l n="5">Nulla recordanti lux est ingrata gravisque; </l>
			<l n="6">Nulla fuit, cuius non meminisse velit. </l>
			<l n="7">Ampliat aetatis spatium sibi vir bonus: hoc est </l>
			<l n="8">Vivere bis, vita posse priore frui. </l>
		</div>
		<div type="poem" n="25">
			<l n="1">In matutina nuper spectatus harena </l>
			<l n="2">Mucius, inposuit qui sua membra focis, </l>
			<l n="3">Si patiens durusque tibi fortisque videtur, </l>
			<l n="4">Abderitanae pectora plebis habes. </l>
			<l n="5">Nam cum dicatur tunica praesente molesta </l>
			<l n="6">'Ure manum,' plus est dicere 'Non facio.' </l>
		</div>
		<div type="poem" n="26">
			<l n="1">Vare, Paraetonias Latia modo vite per urbes </l>
			<l n="2">Nobilis et centum dux memorande viris, </l>
			<l n="3">At nunc Ausonio frustra promisse Quirino, </l>
			<l n="4">Hospita Lagei litoris umbra iaces. </l>
			<l n="5">Spargere non licuit frigentia fletibus ora, </l>
			<l n="6">Pinguia nec maestis addere tura rogis. </l>
			<l n="7">Sed datur aeterno victurum carmine nomen: </l>
			<l n="8">Numquid et hoc, fallax Nile, negare potes? </l>
		</div>
		<div type="poem" n="27">
			<l n="1">Natali, Diodore, tuo conviva senatus </l>
			<l n="2">Accubat, et rarus non adhibetur eques, </l>
			<l n="3">Et tua tricenos largitur sportula nummos. </l>
			<l n="4">Nemo tamen natum te, Diodore, putat. </l>
		</div>
		<div type="poem" n="28">
			<l n="1">Annorum nitidique sator pulcherrime mundi, </l>
			<l n="2">Publica quem primum vota precesque vocant, </l>
			<l n="3">Pervius exiguos habitabas ante penates, </l>
			<l n="4">Plurima qua medium Roma terebat iter: </l>
			<l n="5">Nunc tua Caesareis cinguntur limina donis, </l>
			<l n="6">Et fora tot numeras, Iane, quot ora geris. </l>
			<l n="7">At tu, sancte pater, tanto pro munere gratus, </l>
			<l n="8">Ferrea perpetua claustra tuere sera.  </l>
		</div>
		<div type="poem" n="29">
			<l n="1">Quam mihi mittebas Saturni tempore lancem, </l>
			<l n="2">Misisti dominae, Sextiliane, tuae; </l>
			<l n="3">Et quam donabas dictis a Marte Kalendis, </l>
			<l n="4">De nostra prasina est synthesis empta toga. </l>
			<l n="5">Iam constare tibi gratis coepere puellae: </l>
			<l n="6">Muneribus futuis, Sextiliane, meis. </l>
		</div>
		<div type="poem" n="31">
			<l n="1">Addixti servum nummis here mille ducentis, </l>
			<l n="2">Ut bene cenares, Calliodore, semel. </l>
			<l n="3">Nec bene cenasti: mullus tibi quattuor emptus </l>
			<l n="4">Librarum cenae pompa caputque fuit. </l>
			<l n="5">Exclamare libet: 'Non est hic, inprobe, non est </l>
			<l n="6">Piscis: homo est; hominem, Calliodore, comes.' </l>
		</div>
		<div type="poem" n="32">
			<l n="1">Haec mihi quae colitur violis pictura rosisque, </l>
			<l n="2">Quos referat voltus, Caediciane, rogas? </l>
			<l n="3">Talis erat Marcus mediis Antonius annis </l>
			<l n="4">Primus: in hoc iuvenem se videt ore senex. </l>
			<l n="5">Ars utinam mores animumque effingere posset! </l>
			<l n="6">Pulchrior in terris nulla tabella foret. </l>
		</div>
		<div type="poem" n="33">
			<l n="1">Simplicior priscis, Munati Galle, Sabinis, </l>
			<l n="2">Cecropium superas qui bonitate senem, </l>
			<l n="3">Sic tibi consoceri claros retinere penates </l>
			<l n="4">Perpetua natae det face casta Venus: </l>
			<l n="5">Ut tu, si viridi tinctos aerugine versus </l>
			<l n="6">Forte malus livor dixerit esse meos, </l>
			<l n="7">Ut facis, a nobis abigas, nec scribere quemquam </l>
			<l n="8">Talia contendas carmina, qui legitur. </l>
			<l n="9">Hunc servare modum nostri novere libelli, </l>
			<l n="10">Parcere personis, dicere de vitiis. </l>
		</div>
		<div type="poem" n="34">
			<l n="1">Di tibi dent quidquid, Caesar Traiane, mereris </l>
			<l n="2">Et rata perpetuo quae tribuere velint: </l>
			<l n="3">Qui sua restituis spoliato iura patrono </l>
			<l n="4"> - Libertis exul non erit ille suis - , </l>
			<l n="5">Dignus es, ut possis totum servare clientem: </l>
			<l n="6">Ut - liceat tantum vera probare - potes. </l>
		</div>
		<div type="poem" n="36">
			<l n="1">Inproba Massiliae quidquid fumaria cogunt, </l>
			<l n="2">Accipit aetatem quisquis ab igne cadus, </l>
			<l n="3">A te, Munna, venit: miseris tu mittis amicis </l>
			<l n="4">Per freta, per longas toxica saeva vias; </l>
			<l n="5">Nec facili pretio, sed quo contenta Falerni </l>
			<l n="6">Testa sit aut cellis Setia cara suis. </l>
			<l n="7">Non venias quare tam longo tempore Romam, </l>
			<l n="8">Haec puto causa tibi est, ne tua vina bibas. </l>
		</div>
		<div type="poem" n="37">
			<l n="1">Iuris et aequarum cultor sanctissime legum, </l>
			<l n="2">Veridico Latium qui regis ore forum, </l>
			<l n="3">Municipi, Materne, tuo veterique sodali </l>
			<l n="4">Callaicum mandas siquid ad Oceanum - . </l>
			<l n="5">An Laurentino turpis in litore ranas </l>
			<l n="6">Et satius tenues ducere credis acus, </l>
			<l n="7">Ad sua captivum quam saxa remittere mullum, </l>
			<l n="8">Visus erit libris qui minor esse tribus?  </l>
			<l n="9">Et fatuam summa cenare pelorida mensa </l>
			<l n="10">Quosque tegit levi cortice concha brevis, </l>
			<l n="11">Ostrea Baianis quam non liventia testis, </l>
			<l n="12">Quae domino pueri non prohibente vorent? </l>
			<l n="13">Hic olidam clamosus ages in retia volpem </l>
			<l n="14">Mordebitque tuos sordida praeda canes: </l>
			<l n="15">Illic piscoso modo vix educta profundo </l>
			<l n="16">Inpedient lepores umida lina meos. -  </l>
			<l n="17">Dum loquor, ecce redit sporta piscator inani, </l>
			<l n="18">Venator capta maele superbus adest: </l>
			<l n="19">Omnis ab urbano venit ad mare cena macello. </l>
			<l n="20">Callaicum mandas siquid ad Oceanum - . </l>
		</div>
		<div type="poem" n="39">
			<l n="1">Consule te Bruto quod iuras, Lesbia, natam, </l>
			<l n="2">Mentiris. Nata es, Lesbia, rege Numa? </l>
			<l n="3">Sic quoque mentiris. Namque, ut tua saecula narrant, </l>
			<l n="4">Ficta Prometheo diceris esse luto. </l>
		</div>
		<div type="poem" n="41">
			<l n="1">Mense novo Iani veterem, Proculeia, maritum </l>
			<l n="2">Deseris atque iubes res sibi habere suas. </l>
			<l n="3">Quid, rogo, quid factum est? subiti quae causa doloris? </l>
			<l n="4">Nil mihi respondes? Dicam ego: praetor erat. </l>
			<l n="5">Constatura fuit Megalensis purpura centum </l>
			<l n="6">Milibus, ut nimium munera parca dares, </l>
			<l n="7">Et populare sacrum bis milia dena tulisset. </l>
			<l n="8">Discidium non est hoc, Proculeia: lucrum est. </l>
		</div>
		<div type="poem" n="42">
			<l n="1">Tam dubia est lanugo tibi, tam mollis, ut illam </l>
			<l n="2">Halitus et soles et levis aura terat. </l>
			<l n="3">Celantur simili ventura Cydonea lana, </l>
			<l n="4">Pollice virgineo quae spoliata nitent. </l>
			<l n="5">Fortius inpressi quotiens tibi basia quinque, </l>
			<l n="6">Barbatus labris, Dindyme, fio tuis. </l>
		</div>
		<div type="poem" n="43">
			<l n="1">Septima iam, Phileros, tibi conditur uxor in agro. </l>
			<l n="2">Plus nulli, Phileros, quam tibi, reddit ager. </l>
		</div>
		<div type="poem" n="44">
			<l n="1">Quinte Caledonios Ovidi visure Britannos </l>
			<l n="2">Et viridem Tethyn Oceanumque patrem, </l>
			<l n="3">Ergo Numae colles et Nomentana relinquis </l>
			<l n="4">Otia, nec retinet rusque focusque senem? </l>
			<l n="5">Gaudia tu differs, at non et stamina differt </l>
			<l n="6">Atropos, atque omnis scribitur hora tibi. </l>
			<l n="7">Praestiteris caro - quis non hoc laudet? - amico, </l>
			<l n="8">Ut potior vita sit tibi sancta fides; </l>
			<l n="9">Sed reddare tuis tandem mansure Sabinis </l>
			<l n="10">Teque tuas numeres inter amicitias. </l>
		</div>
		<div type="poem" n="45">
			<l n="1">Si quid lene mei dicunt et dulce libelli, </l>
			<l n="2">Si quid honorificum pagina blanda sonat, </l>
			<l n="3">Hoc tu pingue putas et costam rodere mavis, </l>
			<l n="4">Ilia Laurentis cum tibi demus apri.  </l>
			<l n="5">Vaticana bibas, si delectaris aceto: </l>
			<l n="6">Non facit ad stomachum nostra lagona tuum. </l>
		</div>
		<div type="poem" n="46">
			<l n="1">Omnia vis belle, Matho, dicere. Dic aliquando </l>
			<l n="2">Et bene; dic neutrum; dic aliquando male. </l>
		</div>
		<div type="poem" n="48">
			<l n="1">Nuntiat octavam Phariae sua turba iuvencae, </l>
			<l n="2">Et pilata redit iamque subitque cohors. </l>
			<l n="3">Temperat haec thermas, nimios prior hora vapores </l>
			<l n="4">Halat, et inmodico sexta Nerone calet. </l>
			<l n="5">Stella, Nepos, Cani, Cerialis, Flacce, venitis? </l>
			<l n="6">Septem sigma capit, sex sumus, adde Lupum. </l>
			<l n="7">Exoneraturas ventrem mihi vilica malvas </l>
			<l n="8">Adtulit et varias, quas habet hortus, opes, </l>
			<l n="9">In quibus est lactuca sedens et tonsile porrum, </l>
			<l n="10">Nec deest ructatrix menta nec herba salax; </l>
			<l n="11">Secta coronabunt rutatos ova lacertos, </l>
			<l n="12">Et madidum thynni de sale sumen erit. </l>
			<l n="13">Gustus in his; una ponetur cenula mensa, </l>
			<l n="14">Haedus, inhumani raptus ab ore lupi,  </l>
			<l n="15">Et quae non egeant ferro structoris ofellae, </l>
			<l n="16">Et faba fabrorum prototomique rudes; </l>
			<l n="17">Pullus ad haec cenisque tribus iam perna superstes </l>
			<l n="18">Addetur. Saturis mitia poma dabo, </l>
			<l n="19">De Nomentana vinum sine faece lagona, </l>
			<l n="20">Quae bis Frontino consule trima fuit. </l>
			<l n="21">Accedent sine felle ioci nec mane timenda </l>
			<l n="22">Libertas et nil quod tacuisse velis: </l>
			<l n="23">De prasino conviva meus venetoque loquatur, </l>
			<l n="24">Nec facient quemquam pocula nostra reum. </l>
		</div>
		<div type="poem" n="50">
			<l n="1">Frangat Idumaeas tristis Victoria palmas, </l>
			<l n="2">Plange, Favor, saeva pectora nuda manu; </l>
			<l n="3">Mutet Honor cultus, et iniquis munera flammis </l>
			<l n="4">Mitte coronatas, Gloria maesta, comas. </l>
			<l n="5">Heu facinus! prima fraudatus, Scorpe, iuventa </l>
			<l n="6">Occidis et nigros tam cito iungis equos. </l>
			<l n="7">Curribus illa tuis semper properata brevisque </l>
			<l n="8">Cur fuit et vitae tam prope meta tuae? </l>
		</div>
		<div type="poem" n="51">
			<l n="1">Sidera iam Tyrius Phrixei respicit agni </l>
			<l n="2">Taurus, et alternum Castora fugit hiems; </l>
			<l n="3">Ridet ager, vestitur humus, vestitur et arbor, </l>
			<l n="4">Ismarium paelex Attica plorat Ityn. </l>
			<l n="5">Quos, Faustine, dies, qualem tibi Roma Ravennam </l>
			<l n="6">Abstulit! o soles, o tunicata quies! </l>
			<l n="7">O nemus, o fontes solidumque madentis harenae </l>
			<l n="8">Litus et aequoreis splendidus Anxur aquis,  </l>
			<l n="9">Et non unius spectator lectulus undae, </l>
			<l n="10">Qui videt hinc puppes fluminis, inde maris! </l>
			<l n="11">Sed nec Marcelli Pompeianumque, nec illic </l>
			<l n="12">Sunt triplices thermae, nec fora iuncta quater, </l>
			<l n="13">Nec Capitolini summum penetrale Tonantis, </l>
			<l n="14">Quaeque nitent caelo proxima templa suo. </l>
			<l n="15">Dicere te lassum quotiens ego credo Quirino: </l>
			<l n="16">'Quae tua sunt, tibi habe: quae mea, redde mihi.' </l>
		</div>
		<div type="poem" n="53">
			<l n="1">Ille ego sum Scorpus, clamosi gloria Circi, </l>
			<l n="2">Plausus, Roma, tui deliciaeque breves, </l>
			<l n="3">Invida quem Lachesis raptum trieteride nona, </l>
			<l n="4">Dum numerat palmas, credidit esse senem. </l>
		</div>
		<div type="poem" n="54">
			<l n="1">Mensas, Ole, bonas ponis, sed ponis opertas. </l>
			<l n="2">Ridiculum est: possum sic ego habere bonas. </l>
		</div>
		<div type="poem" n="56">
			<l n="1">Totis, Galle, iubes tibi me servire diebus </l>
			<l n="2">Et per Aventinum ter quater ire tuum. </l>
			<l n="3">Eximit aut reficit dentem Cascellius aegrum, </l>
			<l n="4">Infestos oculis uris, Hygine, pilos; </l>
			<l n="5">Non secat et tollit stillantem Fannius uvam, </l>
			<l n="6">Tristia saxorum stigmata delet Eros;  </l>
			<l n="7">Enterocelarum fertur Podalirius Hermes: </l>
			<l n="8">Qui sanet ruptos dic mihi, Galle, quis est? </l>
		</div>
		<div type="poem" n="57">
			<l n="1">Argenti libram mittebas; facta selibra est, </l>
			<l n="2">Sed piperis. Tanti non emo, Sexte, piper. </l>
		</div>
		<div type="poem" n="58">
			<l n="1">Anxuris aequorei placidos, Frontine, recessus </l>
			<l n="2">Et propius Baias litoreamque domum, </l>
			<l n="3">Et quod inhumanae cancro fervente cicadae </l>
			<l n="4">Non novere nemus, flumineosque lacus </l>
			<l n="5">Dum colui, doctas tecum celebrare vacabat </l>
			<l n="6">Pieridas: nunc nos maxima Roma terit. </l>
			<l n="7">Hic mihi quando dies meus est? iactamur in alto </l>
			<l n="8">Urbis, et in sterili vita labore perit, </l>
			<l n="9">Dura suburbani dum iugera pascimus agri </l>
			<l n="10">Vicinosque tibi, sancte Quirine, lares. </l>
			<l n="11">Sed non solus amat qui nocte dieque frequentat </l>
			<l n="12">Limina, nec vatem talia damna decent. </l>
			<l n="13">Per veneranda mihi Musarum sacra, per omnes </l>
			<l n="14">Iuro deos: Et non officiosus amo. </l>
		</div>
		<div type="poem" n="59">
			<l n="1">Consumpta est uno si lemmate pagina, transis, </l>
			<l n="2">Et breviora tibi, non meliora placent. </l>
			<l n="3">Dives et ex omni posita est instructa macello </l>
			<l n="4">Cena tibi, sed te mattea sola iuvat. </l>
			<l n="5">Non opus est nobis nimium lectore guloso; </l>
			<l n="6">Hunc volo, non fiat qui sine pane satur. </l>
		</div>
		<div type="poem" n="60">
			<l n="1">Iura trium petiit a Caesare discipulorum </l>
			<l n="2">Adsuetus semper Munna docere duos. </l>
		</div>
		<div type="poem" n="61">
			<l n="1">Hic festinata requiescit Erotion umbra, </l>
			<l n="2">Crimine quam fati sexta peremit hiems.  </l>
			<l n="3">Quisquis eris nostri post me regnator agelli, </l>
			<l n="4">Manibus exiguis annus iusta dato: </l>
			<l n="5">Sic lare perpetuo, sic turba sospite solus </l>
			<l n="6">Flebilis in terra sit lapis iste tua. </l>
		</div>
		<div type="poem" n="63">
			<l n="1">Marmora parva quidem, sed non cessura, viator, </l>
			<l n="2">Mausoli saxis pyramidumque legis. </l>
			<l n="3">Bis mea Romano spectata est vita Tarento, </l>
			<l n="4">Et nihil extremos perdidit ante rogos: </l>
			<l n="5">Quinque dedit pueros, totidem mihi Iuno puellas, </l>
			<l n="6">Cluserunt omnes lumina nostra manus. </l>
			<l n="7">Contigit et thalami mihi gloria rara fuitque </l>
			<l n="8">Una pudicitiae mentula nota meae. </l>
		</div>
		<div type="poem" n="64">
			<l n="1">Contigeris regina meos si Polla libellos, </l>
			<l n="2">Non tetrica nostros excipe fronte iocos. </l>
			<l n="3">Ille tuus vates, Heliconis gloria nostri, </l>
			<l n="4">Pieria caneret cum fera bella tuba, </l>
			<l n="5">Non tamen erubuit lascivo dicere versu </l>
			<l n="6">'Si nec pedicor, Cotta, quid hic facio?' </l>
		</div>
		<div type="poem" n="66">
			<l n="1">Quis, rogo, tam durus, quis tam fuit ille superbus, </l>
			<l n="2">Qui iussit fieri te, Theopompe, cocum? </l>
			<l n="3">Hanc aliquis faciem nigra violare culina </l>
			<l n="4">Sustinet, has uncto polluit igne comas? </l>
			<l n="5">Quis potius cyathos aut quis crystalla tenebit? </l>
			<l n="6">Qua sapient melius mixta Falerna manu? </l>
			<l n="7">Si tam sidereos manet exitus iste ministros, </l>
			<l n="8">Iuppiter utatur iam Ganymede coco. </l>
		</div>
		<div type="poem" n="68">
			<l n="1">Cum tibi non Ephesos nec sit Rhodos aut Mitylene, </l>
			<l n="2">Sed domus in vico, Laelia, patricio, </l>
			<l n="3">Deque coloratis numquam lita mater Etruscis, </l>
			<l n="4">Durus Aricina de regione pater;  </l>
			<l n="5">Κύριέ μου, μέλι μου, ψυχή μου congeris usque, </l>
			<l n="6"> - Pro pudor! - Hersiliae civis et Egeriae. </l>
			<l n="7">Lectulus has voces, nec lectulus audiat omnis, </l>
			<l n="8">Sed quem lascivo stravit amica viro. </l>
			<l n="9">Scire cupis quo casta modo matrona loquaris? </l>
			<l n="10">Numquid, cum crisas, blandior esse potes? </l>
			<l n="11">Tu licet ediscas totam referasque Corinthon, </l>
			<l n="12">Non tamen omnino, Laelia, Lais eris. </l>
		</div>
		<div type="poem" n="69">
			<l n="1">Custodes das, Polla, viro, non accipis ipsa. </l>
			<l n="2">Hoc est uxorem ducere, Polla, virum. </l>
		</div>
		<div type="poem" n="70">
			<l n="1">Quod mihi vix unus toto liber exeat anno, </l>
			<l n="2">Desidiae tibi sum, docte Potite, reus. </l>
			<l n="3">Iustius at quanto mirere, quod exeat unus, </l>
			<l n="4">Labantur toti cum mihi saepe dies. </l>
			<l n="5">Non resalutantis video nocturnus amicos, </l>
			<l n="6">Gratulor et multis, nemo, Potite, mihi. </l>
			<l n="7">Nunc ad luciferam signat mea gemma Dianam, </l>
			<l n="8">Nunc me prima sibi, nunc sibi quinta rapit. </l>
			<l n="9">Nunc consul praetorve tenet reducesque choreae, </l>
			<l n="10">Auditur toto saepe poeta die. </l>
			<l n="11">Sed nec causidico possis inpune negare, </l>
			<l n="12">Nec si te rhetor grammaticusve rogent. </l>
			<l n="13">Balnea post decumam lasso centumque petuntur </l>
			<l n="14">Quadrantes. Fiet quando, Potite, liber? </l>
		</div>
		<div type="poem" n="71">
			<l n="1">Quisquis laeta tuis et sera parentibus optas </l>
			<l n="2">Fata, brevem titulum marmoris huius ama. </l>
			<l n="3">Condidit hac caras tellure Rabirius umbras; </l>
			<l n="4">Nulli sorte iacent candidiore senes: </l>
			<l n="5">Bis sex lustra tori nox mitis et ultima clusit, </l>
			<l n="6">Arserunt uno funera bina rogo. </l>
			<l n="7">Hos tamen ut primis raptos sibi quaerit in annis. </l>
			<l n="8">Inprobius nihil his fletibus esse potest.  </l>
		</div>
		<div type="poem" n="73">
			<l n="1">Littera facundi gratum mihi pignus amici </l>
			<l n="2">Pertulit, Ausoniae dona severa togae, </l>
			<l n="3">Qua non Fabricius, sed vellet Apicius uti, </l>
			<l n="4">Vellet Maecenas Caesarianus eques. </l>
			<l n="5">Vilior haec nobis alio mittente fuisset; </l>
			<l n="6">Non quacumque manu victima caesa litat: </l>
			<l n="7">A te missa venit: possem nisi munus amare, </l>
			<l n="8">Marce, tuum, poteram nomen amare meum. </l>
			<l n="9">Munere sed plus est et nomine gratius ipso </l>
			<l n="10">Officium docti iudiciumque viri. </l>
		</div>
		<div type="poem" n="75">
			<l n="1">Milia viginti quondam me Galla poposcit </l>
			<l n="2">Et, fateor, magno non erat illa nimis. </l>
			<l n="3">Annus abi=t: 'Bis quina dabis sestertia' dixit. </l>
			<l n="4">Poscere plus visa est quam prius illa mihi. </l>
			<l n="5">Iam duo poscenti post sextum milia mensem </l>
			<l n="6">Mille dabam nummos. Noluit accipere. </l>
			<l n="7">Transierant binae forsan trinaeve Kalendae, </l>
			<l n="8">Aureolos ultro quattuor ipsa peti=t. </l>
			<l n="9">Non dedimus. Centum iussit me mittere nummos: </l>
			<l n="10">Sed visa est nobis haec quoque summa gravis. </l>
			<l n="11">Sportula nos iunxit quadrantibus arida centum; </l>
			<l n="12">Hanc voluit: puero diximus esse datam. </l>
			<l n="13">Inferius numquid potuit descendere? fecit. </l>
			<l n="14">Dat gratis, ultro dat mihi Galla: nego. </l>
		</div>
		<div type="poem" n="77">
			<l n="1">Nequius a Caro nihil umquam, Maxime, factum est, </l>
			<l n="2">Quam quod febre peri=t: fecit et illa nefas. </l>
			<l n="3">Saeva nocens febris saltem quartana fuisset! </l>
			<l n="4">Servari medico debuit ille suo. </l>
		</div>
		<div type="poem" n="79">
			<l n="1">Ad lapidem Torquatus habet praetoria quartum; </l>
			<l n="2">Ad quartum breve rus emit Otacilius. </l>
			<l n="3">Torquatus nitidas vario de marmore thermas </l>
			<l n="4">Extruxit; cucumam fecit Otacilius. </l>
			<l n="5">Disposuit daphnona suo Torquatus in agro; </l>
			<l n="6">Castaneas centum sevit Otacilius. </l>
			<l n="7">Consule Torquato vici fuit ille magister, </l>
			<l n="8">Non minor in tanto visus honore sibi. </l>
			<l n="9">Grandis ut exiguam bos ranam ruperat olim, </l>
			<l n="10">Sic, puto, Torquatus rumpet Otacilium. </l>
		</div>
		<div type="poem" n="80">
			<l n="1">Plorat Eros, quotiens maculosae pocula murrae </l>
			<l n="2">Inspicit aut pueros nobiliusve citrum, </l>
			<l n="3">Et gemitus imo ducit de pectore, quod non </l>
			<l n="4">Tota miser coemat Saepta feratque domum. </l>
			<l n="5">Quam multi faciunt, quod Eros, sed lumine sicco! </l>
			<l n="6">Pars maior lacrimas ridet et intus habet. </l>
		</div>
		<div type="poem" n="81">
			<l n="1">Cum duo venissent ad Phyllida mane fututum </l>
			<l n="2">Et nudam cuperet sumere uterque prior,  </l>
			<l n="3">Promisit pariter se Phyllis utrique daturam, </l>
			<l n="4">Et dedit: ille pedem sustulit, hic tunicam. </l>
		</div>
		<div type="poem" n="82">
			<l n="1">Si quid nostra tuis adicit vexatio rebus, </l>
			<l n="2">Mane vel a media nocte togatus ero </l>
			<l n="3">Stridentesque feram flatus aquilonis iniqui </l>
			<l n="4">Et patiar nimbos excipiamque nives. </l>
			<l n="5">Sed si non fias quadrante beatior uno </l>
			<l n="6">Per gemitus nostros ingenuasque cruces, </l>
			<l n="7">Parce, precor, fesso vanosque remitte labores, </l>
			<l n="8">Qui tibi non prosunt et mihi, Galle, nocent. </l>
		</div>
		<div type="poem" n="84">
			<l n="1">Miraris, quare dormitum non eat Afer? </l>
			<l n="2">Accumbat cum qua, Caediciane, vides. </l>
		</div>
		<div type="poem" n="85">
			<l n="1">Iam senior Ladon Tiberinae nauta carinae </l>
			<l n="2">Proxima dilectis rura paravit aquis. </l>
			<l n="3">Quae cum saepe vagus premeret torrentibus undis </l>
			<l n="4">Thybris et hiberno rumperet arva lacu, </l>
			<l n="5">Emeritam puppem, ripa quae stabat in alta, </l>
			<l n="6">Inplevit saxis obposuitque vadis. </l>
			<l n="7">Sic nimias avertit aquas. Quis credere posset? </l>
			<l n="8">Auxilium domino mersa carina tulit.  </l>
		</div>
		<div type="poem" n="86">
			<l n="1">Nemo nova caluit sic inflammatus amica, </l>
			<l n="2">Flagravit quanto Laurus amore pilae. </l>
			<l n="3">Sed qui primus erat lusor dum floruit aetas, </l>
			<l n="4">Nunc postquam desi=t ludere, prima pila est. </l>
		</div>
		<div type="poem" n="88">
			<l n="1">Omnes persequeris praetorum, Cotta, libellos; </l>
			<l n="2">Accipis et ceras. Officiosus homo es. </l>
		</div>
		<div type="poem" n="89">
			<l n="1">Iuno labor, Polyclite, tuus et gloria felix, </l>
			<l n="2">Phidiacae cuperent quam meruisse manus, </l>
			<l n="3">Ore nitet tanto, quanto superasset in Ide </l>
			<l n="4">Iudice convictas non dubitante deas.  </l>
			<l n="5">Iunonem, Polyclite, suam nisi frater amaret, </l>
			<l n="6">Iunonem poterat frater amare tuam. </l>
		</div>
		<div type="poem" n="91">
			<l n="1">Omnes eunuchos habet Almo nec arrigit ipse: </l>
			<l n="2">Et queritur, pariat quod sua Polla nihil. </l>
		</div>
		<div type="poem" n="93">
			<l n="1">Si prior Euganeas, Clemens, Helicaonis oras </l>
			<l n="2">Pictaque pampineis videris arva iugis, </l>
			<l n="3">Perfer Atestinae nondum vulgata Sabinae </l>
			<l n="4">Carmina, purpurea sed modo culta toga. </l>
			<l n="5">Ut rosa delectat, metitur quae pollice primo, </l>
			<l n="6">Sic nova nec mento sordida charta iuvat. </l>
		</div>
		<div type="poem" n="94">
			<l n="1">Non mea Massylus servat pomaria serpens, </l>
			<l n="2">Regius Alcinoi nec mihi servit ager, </l>
			<l n="3">Sed Nomentana securus germinat hortus </l>
			<l n="4">Arbore, nec furem plumbea mala timent. </l>
			<l n="5">Haec igitur media quae sunt modo nata Subura </l>
			<l n="6">Mittimus autumni cerea poma mei. </l>
		</div>
		<div type="poem" n="95">
			<l n="1">Infantem tibi vir, tibi, Galla, remisit adulter. </l>
			<l n="2">Hi, puto, non dubie se futuisse negant. </l>
		</div>
		<div type="poem" n="96">
			<l n="1">Saepe loquar nimium gentes quod, Avite, remotas, </l>
			<l n="2">Miraris, Latia factus in urbe senex, </l>
			<l n="3">Auriferumque Tagum sitiam patriumque Salonem </l>
			<l n="4">Et repetam saturae sordida rura casae. </l>
			<l n="5">Illa placet tellus, in qua res parva beatum </l>
			<l n="6">Me facit et tenues luxuriantur opes: </l>
			<l n="7">Pascitur hic, ibi pascit ager; tepet igne maligno </l>
			<l n="8">Hic focus, ingenti lumine lucet ibi; </l>
			<l n="9">Hic pretiosa fames conturbatorque macellus, </l>
			<l n="10">Mensa ibi divitiis ruris operta sui; </l>
			<l n="11">Quattuor hic aestate togae pluresve teruntur, </l>
			<l n="12">Autumnis ibi me quattuor una tegit. </l>
			<l n="13">I, cole nunc reges, quidquid non praestat amicus </l>
			<l n="14">Cum praestare tibi possit, Avite, locus. </l>
		</div>
		<div type="poem" n="97">
			<l n="1">Dum levis arsura struitur Libitina papyro, </l>
			<l n="2">Dum murram et casias flebilis uxor emit,  </l>
			<l n="3">Iam scrobe, iam lecto, iam pollinctore parato </l>
			<l n="4">Heredem scripsit me Numa: convaluit. </l>
		</div>
		<div type="poem" n="99">
			<l n="1">Si Romana forent haec Socratis ora, fuissent </l>
			<l n="2">Iulius in Saturis qualia Rufus habet. </l>
		</div>
		<div type="poem" n="101">
			<l n="1">Elysio redeat si forte remissus ab agro </l>
			<l n="2">Ille suo felix Caesare Gabba vetus, </l>
			<l n="3">Qui Capitolinum pariter Gabbamque iocantes </l>
			<l n="4">Audierit, dicet: 'Rustice Gabba, tace.' </l>
		</div>
		<div type="poem" n="103">
			<l n="1">Municipes Augusta mihi quos Bilbilis acri </l>
			<l n="2">Monte creat, rapidis quem Salo cingit aquis, </l>
			<l n="3">Ecquid laeta iuvat vestri vos gloria vatis? </l>
			<l n="4">Nam decus et nomen famaque vestra sumus, </l>
			<l n="5">Nec sua plus debet tenui Verona Catullo </l>
			<l n="6">Meque velit dici non minus illa suum. </l>
			<l n="7">Quattuor accessit tricesima messibus aestas, </l>
			<l n="8">Ut sine me Cereri rustica liba datis, </l>
			<l n="9">Moenia dum colimus dominae pulcherrima Romae: </l>
			<l n="10">Mutavere meas Itala regna comas. </l>
			<l n="11">Excipitis placida reducem si mente, venimus; </l>
			<l n="12">Aspera si geritis corda, redire licet. </l>
		</div>
	</div>
	<div type="book" n="11">
		<div type="poem" n="2">
			<l n="1">Triste supercilium durique severa Catonis </l>
			<l n="2">Frons et aratoris filia Fabricii </l>
			<l n="3">Et personati fastus et regula morum </l>
			<l n="4">Quidquid et in tenebris non sumus, ite foras. </l>
			<l n="5">Clamant ecce mei 'Io Saturnalia' versus: </l>
			<l n="6">Et licet et sub te praeside, Nerva, libet. </l>
			<l n="7">Lectores tetrici salebrosum ediscite Santram: </l>
			<l n="8">Nil mihi vobiscum est: iste liber meus est.  </l>
		</div>
		<div type="poem" n="3">
			<l n="1">Non urbana mea tantum Pipleide gaudent </l>
			<l n="2">Otia, nec vacuis auribus ista damus, </l>
			<l n="3">Sed meus in Geticis ad Martia signa pruinis </l>
			<l n="4">A rigido teritur centurione liber, </l>
			<l n="5">Dicitur et nostros cantare Britannia versus. </l>
			<l n="6">Quid prodest? Nescit sacculus ista meus. </l>
			<l n="7">At quam victuras poteramus pangere chartas </l>
			<l n="8">Quantaque Pieria proelia flare tuba, </l>
			<l n="9">Cum pia reddiderint Augustum numina terris, </l>
			<l n="10">Et Maecenatem si tibi, Roma, darent! </l>
		</div>
		<div type="poem" n="4">
			<l n="1">Sacra laresque Phrygum, quos Troiae maluit heres </l>
			<l n="2">Quam rapere arsuras Laomedontis opes, </l>
			<l n="3">Scriptus et aeterno nunc primum Iuppiter auro </l>
			<l n="4">Et soror et summi filia tota patris, </l>
			<l n="5">Et qui purpureis iam tertia nomina fastis, </l>
			<l n="6">Iane, refers Nervae; vos precor ore pio: </l>
			<l n="7">Hunc omnes servate ducem, servate senatum; </l>
			<l n="8">Moribus hic vivat principis, ille suis. </l>
		</div>
		<div type="poem" n="5">
			<l n="1">Tanta tibi est recti reverentia, Caesar, et aequi, </l>
			<l n="2">Quanta Numae fuerat: sed Numa pauper erat. </l>
			<l n="3">Ardua res haec est, opibus non tradere mores </l>
			<l n="4">Et, cum tot Croesos viceris, esse Numam. </l>
			<l n="5">Si redeant veteres, ingentia nomina, patres, </l>
			<l n="6">Elysium liceat si vacuare nemus: </l>
			<l n="7">Te colet invictus pro libertate Camillus, </l>
			<l n="8">Aurum Fabricius, te tribuente, volet; </l>
			<l n="9">Te duce gaudebit Brutus, tibi Sulla cruentus </l>
			<l n="10">Imperium tradet, cum positurus erit; </l>
			<l n="11">Et te privato cum Caesare Magnus amabit, </l>
			<l n="12">Donabit totas et tibi Crassus opes. </l>
			<l n="13">Ipse quoque infernis revocatus Ditis ab umbris </l>
			<l n="14">Si Cato reddatur, Caesarianus erit.  </l>
		</div>
		<div type="poem" n="7">
			<l n="1">Iam certe stupido non dices, Paula, marito, </l>
			<l n="2">Ad moechum quotiens longius ire voles, </l>
			<l n="3">'Caesar in Albanum iussit me mane venire, </l>
			<l n="4">Caesar Circeios.' Iam stropha talis abi=t. </l>
			<l n="5">Penelopae licet esse tibi sub principe Nerva: </l>
			<l n="6">Sed prohibet scabies ingeniumque vetus. </l>
			<l n="7">Infelix, quid ages? aegram simulabis amicam? </l>
			<l n="8">Haerebit dominae vir comes ipse suae, </l>
			<l n="9">Ibit et ad fratrem tecum matremque patremque. </l>
			<l n="10">Quas igitur fraudes ingeniosa paras? </l>
			<l n="11">Diceret hystericam se forsitan altera moecha </l>
			<l n="12">In Sinuessano velle sedere lacu. </l>
			<l n="13">Quanto tu melius, quotiens placet ire fututum, </l>
			<l n="14">Quae verum mavis dicere, Paula, viro! </l>
		</div>
		<div type="poem" n="8">
			<l n="1">Lassa quod hesterni spirant opobalsama dracti, </l>
			<l n="2">Ultima quod curvo quae cadit aura croco;  </l>
			<l n="3">Poma quod hiberna maturescentia capsa, </l>
			<l n="4">Arbore quod verna luxuriosus ager; </l>
			<l n="5">De Palatinis dominae quod Serica prelis, </l>
			<l n="6">Sucina virginea quod regelata manu; </l>
			<l n="7">Amphora quod nigri, sed longe, fracta Falerni, </l>
			<l n="8">Quod qui Sicanias detinet hortus apes; </l>
			<l n="9">Quod Cosmi redolent alabastra focique deorum, </l>
			<l n="10">Quod modo divitibus lapsa corona comis: </l>
			<l n="11">Singula quid dicam? non sunt satis; omnia misce: </l>
			<l n="12">Hoc fragrant pueri basia mane mei. </l>
			<l n="13">Scire cupis nomen? si propter basia, dicam. </l>
			<l n="14">Iurasti: nimium scire, Sabine, cupis. </l>
		</div>
		<div type="poem" n="9">
			<l n="1">Clarus fronde Iovis, Romani fama coturni, </l>
			<l n="2">Spirat Apellea redditus arte Memor. </l>
		</div>
		<div type="poem" n="10">
			<l n="1">Contulit ad saturas ingentia pectora Turnus. </l>
			<l n="2">Cur non ad Memoris carmina? Frater erat. </l>
		</div>
		<div type="poem" n="11">
			<l n="1">Tolle, puer, calices tepidique toreumata Nili </l>
			<l n="2">Et mihi secura pocula trade manu </l>
			<l n="3">Trita patrum labris et tonso pura ministro; </l>
			<l n="4">Anticus mensis restituatur honor. </l>
			<l n="5">Te potare decet gemma, qui Mentora frangis </l>
			<l n="6">In scaphium moechae, Sardanapalle, tuae. </l>
		</div>
		<div type="poem" n="12">
			<l n="1">Ius tibi natorum vel septem, Zoile, detur, </l>
			<l n="2">Dum matrem nemo det tibi, nemo patrem. </l>
		</div>
		<div type="poem" n="14">
			<l n="1">Heredes, nolite brevem sepelire colonum: </l>
			<l n="2">Nam terra est illi quantulacumque gravis. </l>
		</div>
		<div type="poem" n="16">
			<l n="1">Qui gravis es nimium, potes hinc iam, lector, abire </l>
			<l n="2">Quo libet: urbanae scripsimus ista togae; </l>
			<l n="3">Iam mea Lampsacio lascivit pagina versu </l>
			<l n="4">Et Tartesiaca concrepat aera manu. </l>
			<l n="5">O quotiens rigida pulsabis pallia vena, </l>
			<l n="6">Sis gravior Curio Fabricioque licet! </l>
			<l n="7">Tu quoque nequitias nostri lususque libelli </l>
			<l n="8">Uda, puella, leges, sis Patavina licet. </l>
			<l n="9">Erubuit posuitque meum Lucretia librum, </l>
			<l n="10">Sed coram Bruto; Brute, recede: leget. </l>
		</div>
		<div type="poem" n="17">
			<l n="1">Non omnis nostri nocturna est pagina libri: </l>
			<l n="2">Invenies et quod mane, Sabine, legas.  </l>
		</div>
		<div type="poem" n="19">
			<l n="1">Quaeris, cur nolim te ducere, Galla? Diserta es. </l>
			<l n="2">Saepe soloecismum mentula nostra facit. </l>
		</div>
		<div type="poem" n="20">
			<l n="1">Caesaris Augusti lascivos, livide, versus </l>
			<l n="2">Sex lege, qui tristis verba latina legis: </l>
			<l n="3">'Quod futuit Glaphyran Antonius, hanc mihi poenam </l>
			<l n="4">Fulvia constituit, se quoque uti futuam.  </l>
			<l n="5">Fulviam ego ut futuam? quid si me Manius oret </l>
			<l n="6">Pedicem, faciam? non puto, si sapiam. </l>
			<l n="7">"Aut futue, aut pugnemus" ait. Quid, quod mihi vita </l>
			<l n="8">Carior est ipsa mentula? Signa canant!' </l>
			<l n="9">Absolvis lepidos nimirum, Auguste, libellos, </l>
			<l n="10">Qui scis Romana simplicitate loqui. </l>
		</div>
		<div type="poem" n="21">
			<l n="1">Lydia tam laxa est, equitis quam culus aheni, </l>
			<l n="2">Quam celer arguto qui sonat aere trochus, </l>
			<l n="3">Quam rota transmisso totiens inpacta petauro, </l>
			<l n="4">Quam vetus a crassa calceus udus aqua, </l>
			<l n="5">Quam quae rara vagos expectant retia turdos, </l>
			<l n="6">Quam Pompeiano vela negata noto, </l>
			<l n="7">Quam quae de pthisico lapsa est armilla cinaedo, </l>
			<l n="8">Culcita Leuconico quam viduata suo, </l>
			<l n="9">Quam veteres bracae Brittonis pauperis, et quam </l>
			<l n="10">Turpe Ravennatis guttur onocrotali. </l>
			<l n="11">Hanc in piscina dicor futuisse marina. </l>
			<l n="12">Nescio; piscinam me futuisse puto. </l>
		</div>
		<div type="poem" n="22">
			<l n="1">Mollia quod nivei duro teris ore Galaesi </l>
			<l n="2">Basia, quod nudo cum Ganymede iaces, </l>
			<l n="3">(Quis negat?) hoc nimium est. Sed sit satis; inguina saltem </l>
			<l n="4">Parce fututrici sollicitare manu. </l>
			<l n="5">Levibus in pueris plus haec, quam mentula, peccat, </l>
			<l n="6">Et faciunt digiti praecipitantque virum: </l>
			<l n="7">Inde tragus celeresque pili mirandaque matri </l>
			<l n="8">Barba, nec in clara balnea luce placent. </l>
			<l n="9">Divisit natura marem: pars una puellis, </l>
			<l n="10">Una viris genita est. Utere parte tua. </l>
		</div>
		<div type="poem" n="23">
			<l n="1">Nubere Sila mihi nulla non lege parata est; </l>
			<l n="2">Sed Silam nulla ducere lege volo.  </l>
			<l n="3">Cum tamen instaret, 'deciens mihi dotis in auro </l>
			<l n="4">Sponsa dabis' dixi; 'quid minus esse potest? </l>
			<l n="5">Nec futuam quamvis prima te nocte maritus, </l>
			<l n="6">Communis tecum nec mihi lectus erit; </l>
			<l n="7">Complectarque meam, nec tu prohibebis, amicam, </l>
			<l n="8">Ancillam mittes et mihi iussa tuam. </l>
			<l n="9">Te spectante dabit nobis lasciva minister </l>
			<l n="10">Basia, sive meus sive erit ille tuus. </l>
			<l n="11">Ad cenam venies, sed sic divisa recumbes, </l>
			<l n="12">Ut non tangantur pallia nostra tuis. </l>
			<l n="13">Oscula rara dabis nobis et non dabis ultro, </l>
			<l n="14">Nec quasi nupta dabis, sed quasi mater anus. </l>
			<l n="15">Si potes ista pati, si nil perferre recusas, </l>
			<l n="16">Invenies qui te ducere, Sila, velit.' </l>
		</div>
		<div type="poem" n="25">
			<l n="1">Illa salax nimium nec paucis nota puellis </l>
			<l n="2">Stare Lino desi=t mentula. Lingua, cave. </l>
		</div>
		<div type="poem" n="26">
			<l n="1">O mihi grata quies, o blanda, Telesphore, cura, </l>
			<l n="2">Qualis in amplexu non fuit ante meo:  </l>
			<l n="3">Basia da nobis vetulo, puer, uda Falerno, </l>
			<l n="4">Pocula da labris facta minora tuis. </l>
			<l n="5">Addideris super haec Veneris si gaudia vera, </l>
			<l n="6">Esse negem melius cum Ganymede Iovi. </l>
		</div>
		<div type="poem" n="27">
			<l n="1">Ferreus es, si stare potest tibi mentula, Flacce, </l>
			<l n="2">Cum te sex cyathos orat amica gari, </l>
			<l n="3">Vel duo frusta rogat cybii tenuemve lacertum, </l>
			<l n="4">Nec dignam toto se botryone putat; </l>
			<l n="5">Cui portat gaudens ancilla paropside rubra </l>
			<l n="6">Hallecem, sed quam protinus illa voret; </l>
			<l n="7">Aut cum perfricuit frontem posuitque pudorem, </l>
			<l n="8">Sucida palliolo vellera quinque petit. </l>
			<l n="9">At mea me libram foliati poscat amica, </l>
			<l n="10">Aut virides gemmas sardonychasve pares, </l>
			<l n="11">Nec nisi prima velit de Tusco Serica vico, </l>
			<l n="12">Aut centum aureolos sic velut aera roget. </l>
			<l n="13">Nunc tu velle putas haec me donare puellae? </l>
			<l n="14">Nolo, sed his ut sit digna puella volo. </l>
		</div>
		<div type="poem" n="28">
			<l n="1">Invasit medici Nasica phreneticus Eucti </l>
			<l n="2">Et percidit Hylan. Hic, puto, sanus erat. </l>
		</div>
		<div type="poem" n="29">
			<l n="1">Languida cum vetula tractare virilia dextra </l>
			<l n="2">Coepisti, iugulor pollice, Phylli, tuo: </l>
			<l n="3">Nam cum me murem, cum me tua lumina dicis, </l>
			<l n="4">Horis me refici vix puto posse decem. </l>
			<l n="5">Blanditias nescis: 'dabo' dic 'tibi milia centum </l>
			<l n="6">Et dabo Setini iugera culta soli; </l>
			<l n="7">Accipe vina, domum, pueros, chrysendeta, mensas.' </l>
			<l n="8">Nil opus est digitis: sic mihi, Phylli, frica. </l>
		</div>
		<div type="poem" n="30">
			<l n="1">Os male causidicis et dicis olere poetis. </l>
			<l n="2">Sed fellatori, Zoile, peius olet.  </l>
		</div>
		<div type="poem" n="32">
			<l n="1">Nec toga nec focus est nec tritus cimice lectus </l>
			<l n="2">Nec tibi de bibula sarta palude teges, </l>
			<l n="3">Nec puer aut senior, nulla est ancilla nec infans, </l>
			<l n="4">Nec sera nec clavis nec canis atque calix. </l>
			<l n="5">Tu tamen adfectas, Nestor, dici atque videri </l>
			<l n="6">Pauper, et in populo quaeris habere locum. </l>
			<l n="7">Mentiris vanoque tibi blandiris honore. </l>
			<l n="8">Non est paupertas, Nestor, habere nihil. </l>
		</div>
		<div type="poem" n="33">
			<l n="1">Saepius ad palmam prasinus post fata Neronis </l>
			<l n="2">Pervenit et victor praemia plura refert. </l>
			<l n="3">I nunc, livor edax, dic te cessisse Neroni: </l>
			<l n="4">Vicit nimirum non Nero, sed prasinus  </l>
		</div>
		<div type="poem" n="34">
			<l n="1">Aedes emit Aper, sed quas nec noctua vellet </l>
			<l n="2">Esse suas: adeo nigra vetusque casa est. </l>
			<l n="3">Vicinos illi nitidus Maro possidet hortos. </l>
			<l n="4">Cenabit belle, non habitabit Aper. </l>
		</div>
		<div type="poem" n="36">
			<l n="1">Gaius hanc lucem gemma mihi Iulius alba </l>
			<l n="2">Signat, io, votis redditus, ecce, meis: </l>
			<l n="3">Desperasse iuvat veluti iam rupta sororum </l>
			<l n="4">Fila; minus gaudent qui timuere nihil. </l>
			<l n="5">Hypne, quid expectas, piger? inmortale Falernum </l>
			<l n="6">Funde, senem poscunt talia vota cadum: </l>
			<l n="7">Quincunces et sex cyathos besemque bibamus, </l>
			<l n="8">Gaius ut fiat Iulius et Proculus. </l>
		</div>
		<div type="poem" n="37">
			<l n="1">Zoile, quid tota gemmam praecingere libra </l>
			<l n="2">Te iuvat et miserum perdere sardonycha? </l>
			<l n="3">Anulus iste tuis fuerat modo cruribus aptus: </l>
			<l n="4">Non eadem digitis pondera conveniunt. </l>
		</div>
		<div type="poem" n="38">
			<l n="1">Mulio viginti veni=t modo milibus, Aule. </l>
			<l n="2">Miraris pretium tam grave? surdus erat. </l>
		</div>
		<div type="poem" n="39">
			<l n="1">Cunarum fueras motor, Charideme, mearum </l>
			<l n="2">Et pueri custos adsiduusque comes. </l>
			<l n="3">Iam mihi nigrescunt tonsa sudaria barba </l>
			<l n="4">Et queritur labris puncta puella meis; </l>
			<l n="5">Sed tibi non crevi: te noster vilicus horret, </l>
			<l n="6">Te dispensator, te domus ipsa pavet.  </l>
			<l n="7">Ludere nec nobis, nec tu permittis amare; </l>
			<l n="8">Nil mihi vis et vis cuncta licere tibi. </l>
			<l n="9">Corripis, observas, quereris, suspiria ducis, </l>
			<l n="10">Et vix a ferulis temperat ira tua. </l>
			<l n="11">Si Tyrios sumpsi cultus unxive capillos, </l>
			<l n="12">Exclamas 'Numquam fecerat ista pater'; </l>
			<l n="13">Et numeras nostros adstricta fronte trientes, </l>
			<l n="14">Tamquam de cella sit cadus ille tua. </l>
			<l n="15">Desine; non possum libertum ferre Catonem. </l>
			<l n="16">Esse virum iam me dicet amica tibi. </l>
		</div>
		<div type="poem" n="41">
			<l n="1">Indulget pecori nimium dum pastor Amyntas </l>
			<l n="2">Et gaudet fama luxuriaque gregis, </l>
			<l n="3">Cedentes oneri ramos silvamque fluentem </l>
			<l n="4">Vicit, concussas ipse secutus opes. </l>
			<l n="5">Triste nemus dirae vetuit superesse rapinae </l>
			<l n="6">Damnavitque rogis noxia ligna pater. </l>
			<l n="7">Pingues, Lygde, sues habeat vicinus Iollas: </l>
			<l n="8">Te satis est nobis adnumerare pecus. </l>
		</div>
		<div type="poem" n="42">
			<l n="1">Vivida cum poscas epigrammata, mortua ponis </l>
			<l n="2">Lemmata. Quid fieri, Caeciliane, potest? </l>
			<l n="3">Mella iubes Hyblaea tibi vel Hymettia nasci, </l>
			<l n="4">Et thyma Cecropiae Corsica ponis api! </l>
		</div>
		<div type="poem" n="43">
			<l n="1">Deprensum in puero tetricis me vocibus, uxor, </l>
			<l n="2">Corripis et culum te quoque habere refers.  </l>
			<l n="3">Dixit idem quotiens lascivo Iuno Tonanti! </l>
			<l n="4">Ille tamen grandi cum Ganymede iacet. </l>
			<l n="5">Incurvabat Hylan posito Tirynthius arcu: </l>
			<l n="6">Tu Megaran credis non habuisse natis? </l>
			<l n="7">Torquebat Phoebum Daphne fugitiva: sed illas </l>
			<l n="8">Oebalius flammas iussit abire puer. </l>
			<l n="9">Briseis multum quamvis aversa iaceret, </l>
			<l n="10">Aeacidae propior levis amicus erat. </l>
			<l n="11">Parce tuis igitur dare mascula nomina rebus, </l>
			<l n="12">Teque puta cunnos, uxor, habere duos. </l>
		</div>
		<div type="poem" n="44">
			<l n="1">Orbus es et locuples et Bruto consule natus: </l>
			<l n="2">Esse tibi veras credis amicitias? </l>
			<l n="3">Sunt verae, sed quas iuvenis, quas pauper habebas. </l>
			<l n="4">Qui novus est, mortem diligit ille tuam. </l>
		</div>
		<div type="poem" n="45">
			<l n="1">Intrasti quotiens inscriptae limina cellae, </l>
			<l n="2">Seu puer arrisit sive puella tibi, </l>
			<l n="3">Contentus non es foribus veloque seraque, </l>
			<l n="4">Secretumque iubes grandius esse tibi: </l>
			<l n="5">Oblinitur minimae si qua est suspicio rimae </l>
			<l n="6">Punctaque lasciva quae terebrantur acu. </l>
			<l n="7">Nemo est tam teneri tam sollicitique pudoris, </l>
			<l n="8">Qui vel pedicat, Canthare, vel futuit. </l>
		</div>
		<div type="poem" n="46">
			<l n="1">Iam nisi per somnum non arrigis et tibi, Mevi, </l>
			<l n="2">Incipit in medios meiere verpa pedes, </l>
			<l n="3">Truditur et digitis pannucea mentula lassis </l>
			<l n="4">Nec levat extinctum sollicitata caput. </l>
			<l n="5">Quid miseros frustra cunnos culosque lacessis? </l>
			<l n="6">Summa petas: illic mentula vivit anus. </l>
		</div>
		<div type="poem" n="47">
			<l n="1">Omnia femineis quare dilecta catervis </l>
			<l n="2">Balnea devitat Lattara? Ne futuat.  </l>
			<l n="3">Cur nec Pompeia lentus spatiatur in umbra, </l>
			<l n="4">Nec petit Inachidos limina? Ne futuat. </l>
			<l n="5">Cur Lacedaemonio luteum ceromate corpus </l>
			<l n="6">Perfundit gelida Virgine? Ne futuat. </l>
			<l n="7">Cum sic feminei generis contagia vitet, </l>
			<l n="8">Cur lingit cunnum Lattara? Ne futuat. </l>
		</div>
		<div type="poem" n="48">
			<l n="1">Silius haec magni celebrat monimenta Maronis, </l>
			<l n="2">Iugera facundi qui Ciceronis habet. </l>
			<l n="3">Heredem dominumque sui tumulive larisve </l>
			<l n="4">Non alium mallet nec Maro nec Cicero. </l>
		</div>
		<div type="poem" n="49">
			<l n="1">Nulla est hora tibi qua non me, Phylli, furentem </l>
			<l n="2">Despolies: tanta calliditate rapis. </l>
			<l n="3">Nunc plorat speculo fallax ancilla relicto, </l>
			<l n="4">Gemma vel a digito vel cadit aure lapis; </l>
			<l n="5">Nunc furtiva lucri fieri bombycina possunt, </l>
			<l n="6">Profertur Cosmi nunc mihi siccus onyx; </l>
			<l n="7">Amphora nunc petitur nigri cariosa Falerni, </l>
			<l n="8">Expiet ut somnos garrula saga tuos; </l>
			<l n="9">Nunc ut emam grandemve lupum mullumve bilibrem, </l>
			<l n="10">Indixit cenam dives amica tibi. </l>
			<l n="11">Sit pudor et tandem veri respectus et aequi: </l>
			<l n="12">Nil tibi, Phylli, nego; nil mihi, Phylli, nega. </l>
		</div>
		<div type="poem" n="50">
			<l n="1">Iam prope desertos cineres et sancta Maronis </l>
			<l n="2">Nomina qui coleret, pauper et unus erat. </l>
			<l n="3">Silius optatae succurrere censuit umbrae, </l>
			<l n="4">Silius et vatem, non minor ipse, colit. </l>
		</div>
		<div type="poem" n="52">
			<l n="1">Cenabis belle, Iuli Cerialis, apud me; </l>
			<l n="2">Condicio est melior si tibi nulla, veni. </l>
			<l n="3">Octavam poteris servare; lavabimur una: </l>
			<l n="4">Scis, quam sint Stephani balnea iuncta mihi. </l>
			<l n="5">Prima tibi dabitur ventri lactuca movendo </l>
			<l n="6">Utilis, et porris fila resecta suis, </l>
			<l n="7">Mox vetus et tenui maior cordyla lacerto, </l>
			<l n="8">Sed quam cum rutae frondibus ova tegant; </l>
			<l n="9">Altera non deerunt tenui versata favilla, </l>
			<l n="10">Et Velabrensi massa coacta foco, </l>
			<l n="11">Et quae Picenum senserunt frigus olivae. </l>
			<l n="12">Haec satis in gustu. Cetera nosse cupis? </l>
			<l n="13">Mentiar, ut venias: pisces, conchylia, sumen </l>
			<l n="14">Et chortis saturas atque paludis aves, </l>
			<l n="15">Quae nec Stella solet rara nisi ponere cena. </l>
			<l n="16">Plus ego polliceor: nil recitabo tibi, </l>
			<l n="17">Ipse tuos nobis relegas licet usque Gigantas, </l>
			<l n="18">Rura vel aeterno proxima Vergilio. </l>
		</div>
		<div type="poem" n="53">
			<l n="1">Claudia caeruleis cum sit Rufina Britannis </l>
			<l n="2">Edita, quam Latiae pectora gentis habet! </l>
			<l n="3">Quale decus formae! Romanam credere matres </l>
			<l n="4">Italides possunt, Atthides esse suam. </l>
			<l n="5">Di bene, quod sancto peperit fecunda marito, </l>
			<l n="6">Quod sperat generos quodque puella nurus. </l>
			<l n="7">Sic placeat superis, ut coniuge gaudeat uno </l>
			<l n="8">Et semper natis gaudeat illa tribus. </l>
		</div>
		<div type="poem" n="54">
			<l n="1">Unguenta et casias et olentem funera murram </l>
			<l n="2">Turaque de medio semicremata rogo </l>
			<l n="3">Et quae de Stygio rapuisti cinnama lecto, </l>
			<l n="4">Inprobe, de turpi, Zoile, redde sinu. </l>
			<l n="5">A pedibus didicere manus peccare protervae. </l>
			<l n="6">Non miror furem, qui fugitivus eras.  </l>
		</div>
		<div type="poem" n="55">
			<l n="1">Hortatur fieri quod te Lupus, Urbice, patrem, </l>
			<l n="2">Ne credas; nihil est, quod minus ille velit. </l>
			<l n="3">Ars est captandi quod nolis velle videri; </l>
			<l n="4">Ne facias optat, quod rogat ut facias. </l>
			<l n="5">Dicat praegnantem tua se Cosconia tantum: </l>
			<l n="6">Pallidior fiet iam pariente Lupus. </l>
			<l n="7">At tu consilio videaris ut usus amici, </l>
			<l n="8">Sic morere, ut factum te putet esse patrem. </l>
		</div>
		<div type="poem" n="56">
			<l n="1">Quod nimium mortem, Chaeremon Stoice, laudas, </l>
			<l n="2">Vis animum mirer suspiciamque tuum? </l>
			<l n="3">Hanc tibi virtutem fracta facit urceus ansa, </l>
			<l n="4">Et tristis nullo qui tepet igne focus, </l>
			<l n="5">Et teges et cimex et nudi sponda grabati, </l>
			<l n="6">Et brevis atque eadem nocte dieque toga. </l>
			<l n="7">O quam magnus homo es, qui faece rubentis aceti </l>
			<l n="8">Et stipula et nigro pane carere potes! </l>
			<l n="9">Leuconicis agedum tumeat tibi culcita lanis </l>
			<l n="10">Constringatque tuos purpura pexa toros, </l>
			<l n="11">Dormiat et tecum, modo qui dum Caecuba miscet </l>
			<l n="12">Convivas roseo torserat ore puer: </l>
			<l n="13">O quam tu cupies ter vivere Nestoris annos </l>
			<l n="14">Et nihil ex ulla perdere luce voles! </l>
			<l n="15">Rebus in angustis facile est contemnere vitam: </l>
			<l n="16">Fortiter ille facit, qui miser esse potest. </l>
		</div>
		<div type="poem" n="57">
			<l n="1">Miraris, docto quod carmina mitto Severo, </l>
			<l n="2">Ad cenam cum te, docte Severe, vocem? </l>
			<l n="3">Iuppiter ambrosia satur est et nectare vivit; </l>
			<l n="4">Nos tamen exta Iovi cruda merumque damus. </l>
			<l n="5">Omnia cum tibi sint dono concessa deorum, </l>
			<l n="6">Si quod habes non vis, ergo quid accipies? </l>
		</div>
		<div type="poem" n="60">
			<l n="1">Sit Phlogis an Chione Veneri magis apta, requiris? </l>
			<l n="2">Pulchrior est Chione; sed Phlogis ulcus habet, </l>
			<l n="3">Ulcus habet Priami quod tendere possit alutam </l>
			<l n="4">Quodque senem Pelian non sinat esse senem, </l>
			<l n="5">Ulcus habet quod habere suam vult quisque puellam, </l>
			<l n="6">Quod sanare Criton, non quod Hygia potest: </l>
			<l n="7">At Chione non sentit opus nec vocibus ullis </l>
			<l n="8">Adiuvat, absentem marmoreamve putes. </l>
			<l n="9">Exorare, dei, si vos tam magna liceret </l>
			<l n="10">Et bona velletis tam pretiosa dare, </l>
			<l n="11">Hoc quod habet Chione corpus faceretis haberet </l>
			<l n="12">Ut Phlogis, et Chione quod Phlogis ulcus habet. </l>
		</div>
		<div type="poem" n="62">
			<l n="1">Lesbia se iurat gratis numquam esse fututam. </l>
			<l n="2">Verum est. Cum futui vult, numerare solet. </l>
		</div>
		<div type="poem" n="64">
			<l n="1">Nescio tam multis quid scribas, Fauste, puellis: </l>
			<l n="2">Hoc scio, quod scribit nulla puella tibi. </l>
		</div>
		<div type="poem" n="65">
			<l n="1">Sescenti cenant a te, Iustine, vocati </l>
			<l n="2">Lucis ad officium quae tibi prima fuit. </l>
			<l n="3">Inter quos, memini, non ultimus esse solebam; </l>
			<l n="4">Nec locus hic nobis invidiosus erat. </l>
			<l n="5">Postera sed festae reddis sollemnia mensae: </l>
			<l n="6">Sescentis hodie, cras mihi natus eris. </l>
		</div>
		<div type="poem" n="67">
			<l n="1">Nil mihi das vivus; dicis post fata daturum. </l>
			<l n="2">Si non es stultus, scis, Maro, quid cupiam. </l>
		</div>
		<div type="poem" n="68">
			<l n="1">Parva rogas magnos; sed non dant haec quoque magni. </l>
			<l n="2">Ut pudeat levius te, Matho, magna roga. </l>
		</div>
		<div type="poem" n="69">
			<l n="1">Amphitheatrales inter nutrita magistros </l>
			<l n="2">Venatrix, silvis aspera, blanda domi, </l>
			<l n="3">Lydia dicebar, domino fidissima Dextro, </l>
			<l n="4">Qui non Erigones mallet habere canem, </l>
			<l n="5">Nec qui Dictaea Cephalum de gente secutus </l>
			<l n="6">Luciferae pariter venit ad astra deae. </l>
			<l n="7">Non me longa dies nec inutilis abstulit aetas, </l>
			<l n="8">Qualia Dulichio fata fuere cani: </l>
			<l n="9">Fulmineo spumantis apri sum dente perempta, </l>
			<l n="10">Quantus erat, Calydon, aut, Erymanthe, tuus. </l>
			<l n="11">Nec queror infernas quamvis cito rapta sub umbras: </l>
			<l n="12">Non potui fato nobiliore mori. </l>
		</div>
		<div type="poem" n="70">
			<l n="1">Vendere, Tucca, potes centenis milibus emptos? </l>
			<l n="2">Plorantis dominos vendere, Tucca, potes? </l>
			<l n="3">Nec te blanditiae, nec verba rudesve querellae, </l>
			<l n="4">Nec te dente tuo saucia colla movent? </l>
			<l n="5">A facinus! tunica patet inguen utrimque levata, </l>
			<l n="6">Inspiciturque tua mentula facta manu. </l>
			<l n="7">Si te delectat numerata pecunia, vende </l>
			<l n="8">Argentum, mensas, murrina, rura, domum; </l>
			<l n="9">Vende senes servos, ignoscent, vende paternos: </l>
			<l n="10">Ne pueros vendas, omnia vende, miser. </l>
			<l n="11">Luxuria est emere hos - quis enim dubitatve negatve? - , </l>
			<l n="12">Sed multo maior vendere luxuria est. </l>
		</div>
		<div type="poem" n="71">
			<l n="1">Hystericam vetulo se dixerat esse marito </l>
			<l n="2">Et queritur futui Leda necesse sibi;  </l>
			<l n="3">Sed flens atque gemens tanti negat esse salutem </l>
			<l n="4">Seque refert potius proposuisse mori. </l>
			<l n="5">Vir rogat, ut vivat virides nec deserat annos, </l>
			<l n="6">Et fieri, quod iam non facit ipse, sinit. </l>
			<l n="7">Protinus accedunt medici medicaeque recedunt, </l>
			<l n="8">Tollunturque pedes. O medicina gravis! </l>
		</div>
		<div type="poem" n="73">
			<l n="1">Venturum iuras semper mihi, Lygde, roganti </l>
			<l n="2">Constituisque horam constituisque locum. </l>
			<l n="3">Cum frustra iacui longa prurigine tentus, </l>
			<l n="4">Succurrit pro te saepe sinistra mihi. </l>
			<l n="5">Quid precer, o fallax, meritis et moribus istis? </l>
			<l n="6">Umbellam luscae, Lygde, feras dominae. </l>
		</div>
		<div type="poem" n="74">
			<l n="1">Curandum penem commisit Baccara Raetus </l>
			<l n="2">Rivali medico. Baccara Gallus erit. </l>
		</div>
		<div type="poem" n="76">
			<l n="1">Solvere, Paete, decem tibi me sestertia cogis, </l>
			<l n="2">Perdiderit quoniam Bucco ducenta tibi. </l>
			<l n="3">Ne noceant, oro, mihi non mea crimina: tu qui </l>
			<l n="4">Bis centena potes perdere, perde decem.  </l>
		</div>
		<div type="poem" n="78">
			<l n="1">Utere femineis conplexibus, utere, Victor, </l>
			<l n="2">Ignotumque sibi mentula discat opus. </l>
			<l n="3">Flammea texuntur sponsae, iam virgo paratur, </l>
			<l n="4">Tondebit pueros iam nova nupta tuos. </l>
			<l n="5">Pedicare semel cupido dabit illa marito, </l>
			<l n="6">Dum metuit teli vulnera prima novi: </l>
			<l n="7">Saepius hoc fieri nutrix materque vetabunt </l>
			<l n="8">Et dicent 'Uxor, non puer, ista tibi est.' </l>
			<l n="9">Heu quantos aestus, quantos patiere labores, </l>
			<l n="10">Si fuerit cunnus res peregrina tibi! </l>
			<l n="11">Ergo Suburanae tironem trade magistrae. </l>
			<l n="12">Illa virum faciet; non bene virgo docet. </l>
		</div>
		<div type="poem" n="79">
			<l n="1">Ad primum decuma lapidem quod venimus hora, </l>
			<l n="2">Arguimur lentae crimine pigritiae. </l>
			<l n="3">Non est ista viae, non est mea, sed tua culpa est, </l>
			<l n="4">Misisti mulas qui mihi, Paete, tuas. </l>
		</div>
		<div type="poem" n="81">
			<l n="1">Cum sene communem vexat spado Dindymus Aeglen, </l>
			<l n="2">Et iacet in medio sicca puella toro.  </l>
			<l n="3">Viribus hic, operi non est hic utilis annis: </l>
			<l n="4">Ergo sine effectu prurit utrique labor. </l>
			<l n="5">Supplex illa rogat pro se miserisque duobus, </l>
			<l n="6">Hunc iuvenem facias, hunc, Cytherea, virum. </l>
		</div>
		<div type="poem" n="82">
			<l n="1">A Sinuessanis conviva Philostratus undis </l>
			<l n="2">Conductum repetens nocte iubente larem </l>
			<l n="3">Paene imitatus obi=t saevis Elpenora fatis, </l>
			<l n="4">Praeceps per longos dum ruit usque gradus. </l>
			<l n="5">Non esset, Nymphae, tam magna pericula passus, </l>
			<l n="6">Si potius vestras ille bibisset aquas. </l>
		</div>
		<div type="poem" n="83">
			<l n="1">Nemo habitat gratis nisi dives et orbus apud te. </l>
			<l n="2">Nemo domum pluris, Sosibiane, locat. </l>
		</div>
		<div type="poem" n="84">
			<l n="1">Qui nondum Stygias descendere quaerit ad umbras, </l>
			<l n="2">Tonsorem fugiat, si sapit, Antiochum. </l>
			<l n="3">Alba minus saevis lacerantur bracchia cultris, </l>
			<l n="4">Cum furit ad Phrygios enthea turba modos; </l>
			<l n="5">Mitior inplicitas Alcon secat enterocelas </l>
			<l n="6">Fractaque fabrili dedolat ossa manu. </l>
			<l n="7">Tondeat hic inopes Cynicos et Stoica menta </l>
			<l n="8">Collaque pulverea nudet equina iuba. </l>
			<l n="9">Hic miserum Scythica sub rupe Promethea radat, </l>
			<l n="10">Carnificem duro pectore poscet avem; </l>
			<l n="11">Ad matrem fugiet Pentheus, ad Maenadas Orpheus, </l>
			<l n="12">Antiochi tantum barbara tela sonent. </l>
			<l n="13">Haec quaecumque meo numeratis stigmata mento, </l>
			<l n="14">In vetuli pyctae qualia fronte sedent, </l>
			<l n="15">Non iracundis fecit gravis unguibus uxor: </l>
			<l n="16">Antiochi ferrum est et scelerata manus. </l>
			<l n="17">Unus de cunctis animalibus hircus habet cor: </l>
			<l n="18">Barbatus vivit, ne ferat Antiochum.  </l>
		</div>
		<div type="poem" n="85">
			<l n="1">Sidere percussa est subito tibi, Zoile, lingua, </l>
			<l n="2">Dum lingis. Certe, Zoile, nunc futues. </l>
		</div>
		<div type="poem" n="86">
			<l n="1">Leniat ut fauces medicus, quas aspera vexat </l>
			<l n="2">Adsidue tussis, Parthenopaee, tibi, </l>
			<l n="3">Mella dari nucleosque iubet dulcesque placentas </l>
			<l n="4">Et quidquid pueros non sinit esse truces. </l>
			<l n="5">At tu non cessas totis tussire diebus. </l>
			<l n="6">Non est haec tussis, Parthenopaee, gula est. </l>
		</div>
		<div type="poem" n="87">
			<l n="1">Dives eras quondam: sed tunc pedico fuisti, </l>
			<l n="2">Et tibi nulla diu femina nota fuit. </l>
			<l n="3">Nunc sectaris anus. O quantum cogit egestas! </l>
			<l n="4">Illa fututorem te, Charideme, facit. </l>
		</div>
		<div type="poem" n="89">
			<l n="1">Intactas quare mittis mihi, Polla, coronas? </l>
			<l n="2">A te vexatas malo tenere rosas. </l>
		</div>
		<div type="poem" n="90">
			<l n="1">Carmina nulla probas molli quae limite currunt, </l>
			<l n="2">Sed quae per salebras altaque saxa cadunt, </l>
			<l n="3">Et tibi Maeonio res carmine maior habetur </l>
			<l n="4">'Lucili columella hic situ Metrophanes;' </l>
			<l n="5">Attonitusque legis 'terrai frugiferai,' </l>
			<l n="6">Accius et quidquid Pacuviusque vomunt. </l>
			<l n="7">Vis imiter veteres, Chrestille, tuosque poetas? </l>
			<l n="8">Dispeream, ni scis, mentula quid sapiat.  </l>
		</div>
		<div type="poem" n="91">
			<l n="1">Aeolidos Canace iacet hoc tumulata sepulchro, </l>
			<l n="2">Ultima cui parvae septima venit hiems. </l>
			<l n="3">A scelus, a facinus! properas qui flere, viator, </l>
			<l n="4">Non licet hic vitae de brevitate queri: </l>
			<l n="5">Tristius est leto leti genus: horrida vultus </l>
			<l n="6">Abstulit et tenero sedit in ore lues, </l>
			<l n="7">Ipsaque crudeles ederunt oscula morbi, </l>
			<l n="8">Nec data sunt nigris tota labella rogis. </l>
			<l n="9">Si tam praecipiti fuerant ventura volatu, </l>
			<l n="10">Debuerant alia fata venire via. </l>
			<l n="11">Sed mors vocis iter properavit cludere blandae, </l>
			<l n="12">Ne posset duras flectere lingua deas. </l>
		</div>
		<div type="poem" n="92">
			<l n="1">Mentitur qui te vitiosum, Zoile, dicit. </l>
			<l n="2">Non vitiosus homo es, Zoile, sed vitium. </l>
		</div>
		<div type="poem" n="93">
			<l n="1">Pierios vatis Theodori flamma penates </l>
			<l n="2">Abstulit. Hoc Musis et tibi, Phoebe, placet? </l>
			<l n="3">O scelus, o magnum facinus crimenque deorum, </l>
			<l n="4">Non arsit pariter quod domus et dominus! </l>
		</div>
		<div type="poem" n="94">
			<l n="1">Quod nimium lives nostris et ubique libellis </l>
			<l n="2">Detrahis, ignosco: verpe poeta, sapis. </l>
			<l n="3">Hoc quoque non curo, quod cum mea carmina carpas, </l>
			<l n="4">Conpilas: et sic, verpe poeta, sapis. </l>
			<l n="5">Illud me cruciat, Solymis quod natus in ipsis </l>
			<l n="6">Pedicas puerum, verpe poeta, meum. </l>
			<l n="7">Ecce negas iurasque mihi per templa Tonantis. </l>
			<l n="8">Non credo: iura, verpe, per Anchialum. </l>
		</div>
		<div type="poem" n="95">
			<l n="1">Incideris quotiens in basia fellatorum, </l>
			<l n="2">In solium puta te mergere, Flacce, caput.  </l>
		</div>
		<div type="poem" n="96">
			<l n="1">Marcia, non Rhenus, salit hic, Germane: quid obstas </l>
			<l n="2">Et puerum prohibes divitis imbre lacus? </l>
			<l n="3">Barbare, non debet, submoto cive, ministro </l>
			<l n="4">Captivam victrix unda levare sitim. </l>
		</div>
		<div type="poem" n="97">
			<l n="1">Una nocte quater possum: sed quattuor annis </l>
			<l n="2">Si possum, peream, te Telesilla semel. </l>
		</div>
		<div type="poem" n="99">
			<l n="1">De cathedra quotiens surgis - iam saepe notavi -  </l>
			<l n="2">Pedicant miserae, Lesbia, te tunicae.  </l>
			<l n="3">Quas cum conata es dextra, conata sinistra </l>
			<l n="4">Vellere, cum lacrimis eximis et gemitu: </l>
			<l n="5">Sic constringuntur gemina Symplegade culi </l>
			<l n="6">Et nimias intrant cyaneasque natis. </l>
			<l n="7">Emendare cupis vitium deforme? docebo: </l>
			<l n="8">Lesbia, nec surgas censeo, nec sedeas. </l>
		</div>
		<div type="poem" n="101">
			<l n="1">Thaida tam tenuem potuisti, Flacce, videre? </l>
			<l n="2">Tu, puto, quod non est, Flacce, videre potes. </l>
		</div>
		<div type="poem" n="102">
			<l n="1">Non est mentitus, qui te mihi dixit habere </l>
			<l n="2">Formosam carnem, Lydia, non faciem. </l>
			<l n="3">Est ita, si taceas et si tam muta recumbas, </l>
			<l n="4">Quam silet in cera vultus et in tabula. </l>
			<l n="5">Sed quotiens loqueris, carnem quoque, Lydia, perdis, </l>
			<l n="6">Et sua plus nulli, quam tibi, lingua nocet. </l>
			<l n="7">Audiat aedilis ne te videatque caveto: </l>
			<l n="8">Portentum est, quotiens coepit imago loqui. </l>
		</div>
		<div type="poem" n="103">
			<l n="1">Tanta tibi est animi probitas orisque, Safroni, </l>
			<l n="2">Ut mirer fieri te potuisse patrem. </l>
		</div>
		<div type="poem" n="104">
			<l n="1">Uxor, vade foras, aut moribus utere nostris: </l>
			<l n="2">Non sum ego nec Curius nec Numa nec Tatius. </l>
			<l n="3">Me iucunda iuvant tractae per pocula noctes: </l>
			<l n="4">Tu properas pota surgere tristis aqua. </l>
			<l n="5">Tu tenebris gaudes: me ludere teste lucerna </l>
			<l n="6">Et iuvat admissa rumpere luce latus.  </l>
			<l n="7">Fascia te tunicaeque obscuraque pallia celant: </l>
			<l n="8">At mihi nulla satis nuda puella iacet. </l>
			<l n="9">Basia me capiunt blandas imitata columbas: </l>
			<l n="10">Tu mihi das, aviae qualia mane soles. </l>
			<l n="11">Nec motu dignaris opus nec voce iuvare </l>
			<l n="12">Nec digitis, tamquam tura merumque pares: </l>
			<l n="13">Masturbabantur Phrygii post ostia servi, </l>
			<l n="14">Hectoreo quotiens sederat uxor equo, </l>
			<l n="15">Et quamvis Ithaco stertente pudica solebat </l>
			<l n="16">Illic Penelope semper habere manum. </l>
			<l n="17">Pedicare negas: dabat hoc Cornelia Graccho, </l>
			<l n="18">Iulia Pompeio, Porcia, Brute, tibi; </l>
			<l n="19">Dulcia Dardanio nondum miscente ministro </l>
			<l n="20">Pocula Iuno fuit pro Ganymede Iovi. </l>
			<l n="21">Si te delectat gravitas, Lucretia toto </l>
			<l n="22">Sis licet usque die: Laida nocte volo. </l>
		</div>
		<div type="poem" n="105">
			<l n="1">Mittebas libram, quadrantem, Garrice, mittis. </l>
			<l n="2">Saltem semissem, Garrice, solve mihi. </l>
		</div>
		<div type="poem" n="107">
			<l n="1">Explicitum nobis usque ad sua cornua librum </l>
			<l n="2">Et quasi perlectum, Septiciane, refers. </l>
			<l n="3">Omnia legisti. Credo, scio, gaudeo, verum est. </l>
			<l n="4">Perlegi libros sic ego quinque tuos. </l>
		</div>
		<div type="poem" n="108">
			<l n="1">Quamvis tam longo possis satur esse libello, </l>
			<l n="2">Lector, adhuc a me disticha pauca petis. </l>
			<l n="3">Sed Lupus usuram puerique diaria poscunt. </l>
			<l n="4">Lector, solve. Taces dissimulasque? Vale. </l>
		</div>
	</div>
	<div type="book" n="12">
		<div type="poem" n="1">
			<l n="1">Retia dum cessant latratoresque Molossi </l>
			<l n="2">Et non invento silva quiescit apro, </l>
			<l n="3">Otia, Prisce, brevi poteris donare libello. </l>
			<l n="4">Hora nec aestiva est nec tibi tota perit. </l>
		</div>
		<div type="poem" n="2">
			<l n="1">Ad populos mitti qui nuper ab Urbe solebas, </l>
			<l n="2">Ibis, io, Romam nunc peregrine liber </l>
			<l n="3">Auriferi de gente Tagi tetricique Salonis, </l>
			<l n="4">Dat patrios amnes quos mihi terra potens. </l>
			<l n="5">Non tamen hospes eris, nec iam potes advena dici, </l>
			<l n="6">Cuius habet fratres tot domus alta Remi. </l>
			<l n="7">Iure tuo veneranda novi pete limina templi, </l>
			<l n="8">Reddita Pierio sunt ubi tecta choro. </l>
			<l n="9">Vel si malueris, prima gradiere Subura; </l>
			<l n="10">Atria sunt illic consulis alta mei: </l>
			<l n="11">Laurigeros habitat facundus Stella penatis, </l>
			<l n="12">Clarus Hyanteae Stella sititor aquae; </l>
			<l n="13">Fons ibi Castalius vitreo torrente superbit, </l>
			<l n="14">Unde novem dominas saepe bibisse ferunt: </l>
			<l n="15">Ille dabit populo patribusque equitique legendum, </l>
			<l n="16">Nec nimium siccis perleget ipse genis. </l>
			<l n="17">Quid titulum poscis? versus duo tresve legantur, </l>
			<l n="18">Clamabunt omnes te, liber, esse meum. </l>
		</div>
		<div type="poem" n="3">
			<l n="1">Quod Flacco Varioque fuit summoque Maroni </l>
			<l n="2">Maecenas, atavis regibus ortus eques, </l>
			<l n="3">Gentibus et populis, hoc te mihi, Prisce Terenti, </l>
			<l n="4">Fama fuisse loquax chartaque dicet anus </l>
			<l n="5">Tu facis ingenium, tu, si quid posse videmur; </l>
			<l n="6">Tu das ingenuae ius mihi pigritiae. </l>
			<l n="7">Macte animi, quem rarus habes, morumque tuorum, </l>
			<l n="8">Quos Numa, quos hilaris possit habere Cato. </l>
			<l n="9">Largiri, praestare, breves extendere census, </l>
			<l n="10">Et dare quae faciles vix tribuere dei,  </l>
			<l n="11">Nunc licet et fas est. Sed tu sub principe duro </l>
			<l n="12">Temporibusque malis ausus es esse bonus. </l>
		</div>
		<div type="poem" n="4">
			<l n="1">Longior undecimi nobis decimique libelli </l>
			<l n="2">Artatus labor est et breve rasit opus. </l>
			<l n="3">Plura legant vacui, quibus otia tuta dedisti: </l>
			<l n="4">Haec lege tu, Caesar; forsan et illa leges. </l>
		</div>
		<div type="poem" n="5">
			<l n="1">Quae modo litoreos ibatis carmina Pyrgos, </l>
			<l n="2">Ite sacra - iam non pulverulenta - via. </l>
			<l n="3">Contigit Ausoniae procerum mitissimus aulae </l>
			<l n="4">Nerva: licet toto nunc Helicone frui: </l>
			<l n="5">Recta fides, hilaris clementia, cauta potestas </l>
			<l n="6">Iam redeunt; longi terga dedere metus. </l>
			<l n="7">Hoc populi gentesque tuae, pia Roma, precantur: </l>
			<l n="8">Dux tibi sit semper talis, et iste diu. </l>
		</div>
		<div type="poem" n="9">
			<l n="1">Palma regit nostros, mitissime Caesar, Hiberos, </l>
			<l n="2">Et placido fruitur pax peregrina iugo. </l>
			<l n="3">Ergo agimus laeti tanto pro munere grates: </l>
			<l n="4">Misisti mores in loca nostra tuos. </l>
		</div>
		<div type="poem" n="11">
			<l n="1">Parthenio dic, Musa, tuo nostroque salutem: </l>
			<l n="2">Nam quis ab Aonio largius amne bibit? </l>
			<l n="3">Cuius Pipleo lyra clarior exit ab antro? </l>
			<l n="4">Quem plus Pierio de grege Phoebus amat? </l>
			<l n="5">Et si forte - sed hoc vix est sperare - vacabit, </l>
			<l n="6">Tradat ut ipse duci carmina nostra, roga, </l>
			<l n="7">Quattuor et tantum timidumque brevemque libellum </l>
			<l n="8">Commendet verbis 'Hunc tua Roma legit.' </l>
		</div>
		<div type="poem" n="12">
			<l n="1">Omnia promittis, cum tota nocte bibisti; </l>
			<l n="2">Mane nihil praestas. Pollio, mane bibe. </l>
		</div>
		<div type="poem" n="13">
			<l n="1">Genus, Aucte, lucri divites habent iram: </l>
			<l n="2">Odisse, quam donare, vilius constat. </l>
		</div>
		<div type="poem" n="14">
			<l n="1">Parcius utaris, moneo, rapiente veredo, </l>
			<l n="2">Prisce, nec in lepores tam violentus eas. </l>
			<l n="3">Saepe satisfecit praedae venator, et acri </l>
			<l n="4">Decidit excussus, nec rediturus, equo. </l>
			<l n="5">Insidias et campus habet: nec fossa nec agger </l>
			<l n="6">Nec sint saxa licet, fallere plana solent. </l>
			<l n="7">Non deerit qui tanta tibi spectacula praestet, </l>
			<l n="8">Invidia fati sed leviore cadat.  </l>
			<l n="9">Si te delectant animosa pericula, Tuscis </l>
			<l n="10"> - Tutior est virtus - insidiemur apris. </l>
			<l n="11">Quid te frena iuvant temeraria? saepius illis, </l>
			<l n="12">Prisce, datum est equitem rumpere, quam leporem. </l>
		</div>
		<div type="poem" n="17">
			<l n="1">Quare tam multis a te, Laetine, diebus </l>
			<l n="2">Non abeat febris, quaeris et usque gemis. </l>
			<l n="3">Gestatur tecum pariter pariterque lavatur; </l>
			<l n="4">Cenat boletos, ostrea, sumen, aprum; </l>
			<l n="5">Ebria Setino fit saepe et saepe Falerno, </l>
			<l n="6">Nec nisi per niveam Caecuba potat aquam; </l>
			<l n="7">Circumfusa rosis et nigra recumbit amomo, </l>
			<l n="8">Dormit et in pluma purpureoque toro. </l>
			<l n="9">Cum recubet pulchre, cum tam bene vivat apud te, </l>
			<l n="10">Ad Damam potius vis tua febris eat? </l>
		</div>
		<div type="poem" n="19">
			<l n="1">In thermis sumit lactucas, ova, lacertum, </l>
			<l n="2">Et cenare domi se negat Aemilius. </l>
		</div>
		<div type="poem" n="21">
			<l n="1">Municipem rigidi quis te, Marcella, Salonis </l>
			<l n="2">Et genitam nostris quis putet esse locis? </l>
			<l n="3">Tam rarum, tam dulce sapis. Palatia dicent, </l>
			<l n="4">Audierint si te vel semel, esse suam;  </l>
			<l n="5">Nulla nec in media certabit nata Subura </l>
			<l n="6">Nec Capitolini collis alumna tibi; </l>
			<l n="7">Nec cito ridebit peregrini gloria partus, </l>
			<l n="8">Romanam deceat quam magis esse nurum. </l>
			<l n="9">Tu desiderium dominae mihi mitius urbis </l>
			<l n="10">Esse iubes: Romam tu mihi sola facis. </l>
		</div>
		<div type="poem" n="23">
			<l n="1">Dentibus atque comis - nec te pudet - uteris emptis. </l>
			<l n="2">Quid facies oculo, Laelia? non emitur. </l>
		</div>
		<div type="poem" n="25">
			<l n="1">Cum rogo te nummos sine pignore, 'non habeo' inquis; </l>
			<l n="2">Idem, si pro me spondet agellus, habes: </l>
			<l n="3">Quod mihi non credis veteri, Telesine, sodali, </l>
			<l n="4">Credis coliculis arboribusque meis. </l>
			<l n="5">Ecce, reum Carus te detulit: adsit agellus. </l>
			<l n="6">Exilii comitem quaeris: agellus eat. </l>
		</div>
		<div type="poem" n="27">
			<l n="1">Poto ego sextantes, tu potas, Cinna, deunces: </l>
			<l n="2">Et quereris quod non, Cinna, bibamus idem? </l>
		</div>
		<div type="poem" n="28">
			<l n="1">Hermogenes tantus mapparum, %26%27%27, fur est, </l>
			<l n="2">Quantus nummorum vix, puto, Massa fuit; </l>
			<l n="3">Tu licet observes dextram teneasque sinistram, </l>
			<l n="4">Inveniet, mappam qua ratione trahat: </l>
			<l n="5">Cervinus gelidum sorbet sic halitus anguem, </l>
			<l n="6">Casuras alte sic rapit Iris aquas. </l>
			<l n="7">Nuper cum Myrino peteretur missio laeso, </l>
			<l n="8">Subduxit mappas quattuor Hermogenes; </l>
			<l n="9">Cretatam praetor cum vellet mittere mappam, </l>
			<l n="10">Praetori mappam surpuit Hermogenes. </l>
			<l n="11">Attulerat mappam nemo, dum furta timentur: </l>
			<l n="12">Mantele a mensa surpuit Hermogenes. </l>
			<l n="13">Hoc quoque si deerit, medios discingere lectos </l>
			<l n="14">Mensarumque pedes non timet Hermogenes. </l>
			<l n="15">Quamvis non modico caleant spectacula sole, </l>
			<l n="16">Vela reducuntur, cum venit Hermogenes. </l>
			<l n="17">Festinant trepidi substringere carbasa nautae, </l>
			<l n="18">Ad portum quotiens paruit Hermogenes. </l>
			<l n="19">Linigeri fugiunt calvi sistrataque turba, </l>
			<l n="20">Inter adorantes cum stetit Hermogenes. </l>
			<l n="21">Ad cenam Hermogenes mappam non attulit unquam, </l>
			<l n="22">A cena semper rettulit Hermogenes. </l>
		</div>
		<div type="poem" n="29">
			<l n="1">Sexagena teras cum limina mane senator, </l>
			<l n="2">Esse tibi videor desidiosus eques, </l>
			<l n="3">Quod non a prima discurram luce per urbem </l>
			<l n="4">Et referam lassus basia mille domum. </l>
			<l n="5">Sed tu, purpureis ut des nova nomina fastis </l>
			<l n="6">Aut Nomadum gentes Cappadocumve petas: </l>
			<l n="7">At mihi, quem cogis medios abrumpere somnos </l>
			<l n="8">Et matutinum ferre patique lutum,  </l>
			<l n="9">Quid petitur? Rupta cum pes vagus exit aluta </l>
			<l n="10">Et subitus crassae decidit imber aquae </l>
			<l n="11">Nec venit ablatis clamatus verna lacernis, </l>
			<l n="12">Accedit gelidam servus ad auriculam </l>
			<l n="13">Et 'Rogat ut secum cenes Laetorius' inquit. </l>
			<l n="14">Viginti nummis? non ego: malo famem, </l>
			<l n="15">Quam sit cena mihi, tibi sit provincia merces, </l>
			<l n="16">Et faciamus idem nec mereamur idem. </l>
		</div>
		<div type="poem" n="31">
			<l n="1">Hoc nemus, hi fontes, haec textilis umbra supini </l>
			<l n="2">Palmitis, hoc riguae ductile flumen aquae, </l>
			<l n="3">Prataque nec bifero cessura rosaria Paesto, </l>
			<l n="4">Quodque viret Iani mense nec alget holus, </l>
			<l n="5">Quaeque natat clusis anguilla domestica lymphis, </l>
			<l n="6">Quaeque gerit similes candida turris aves, </l>
			<l n="7">Munera sunt dominae: post septima lustra reverso </l>
			<l n="8">Has Marcella domos parvaque regna dedit. </l>
			<l n="9">Si mihi Nausicaa patrios concederet hortos, </l>
			<l n="10">Alcinoo possem dicere 'Malo meos.' </l>
		</div>
		<div type="poem" n="33">
			<l n="1">Ut pueros emeret Labienus vendidit hortos. </l>
			<l n="2">Nil nisi ficetum nunc Labienus habet. </l>
		</div>
		<div type="poem" n="35">
			<l n="1">Tamquam simpliciter mecum, Callistrate, vivas, </l>
			<l n="2">Dicere percisum te mihi saepe soles. </l>
			<l n="3">Non es tam simplex, quam vis, Callistrate, credi. </l>
			<l n="4">Nam quisquis narrat talia, plura tacet.  </l>
		</div>
		<div type="poem" n="38">
			<l n="1">Hunc qui femineis noctesque diesque cathedris </l>
			<l n="2">Incedit tota notus in urbe nimis, </l>
			<l n="3">Crine nitens, niger unguento, perlucidus ostro, </l>
			<l n="4">Ore tener, latus pectore, crure glaber, </l>
			<l n="5">Uxori qui saepe tuae comes inprobus haeret, </l>
			<l n="6">Non est quod timeas, Candide: non futuit. </l>
		</div>
		<div type="poem" n="40">
			<l n="1">Mentiris, credo: recitas mala carmina, laudo: </l>
			<l n="2">Cantas, canto: bibis, Pontiliane, bibo: </l>
			<l n="3">Pedis, dissimulo: gemma vis ludere, vincor: </l>
			<l n="4">Res una est, sine me quam facis, et taceo.  </l>
			<l n="5">Nil tamen omnino praestas mihi. 'Mortuus,' inquis, </l>
			<l n="6">'Accipiam bene te.' Nil volo: sed morere. </l>
		</div>
		<div type="poem" n="42">
			<l n="1">Barbatus rigido nupsit Callistratus Afro, </l>
			<l n="2">Hac qua lege viro nubere virgo solet. </l>
			<l n="3">Praeluxere faces, velarunt flammea vultus, </l>
			<l n="4">Nec tua defuerunt verba, Talasse, tibi. </l>
			<l n="5">Dos etiam dicta est. Nondum tibi, Roma, videtur </l>
			<l n="6">Hoc satis? expectas numquid ut et pariat? </l>
		</div>
		<div type="poem" n="44">
			<l n="1">Unice, cognato iunctum mihi sanguine nomen </l>
			<l n="2">Qui geris et studio corda propinqua meis; </l>
			<l n="3">Carmina cum facias soli cedentia fratri, </l>
			<l n="4">Pectore non minor es, sed pietate prior. </l>
			<l n="5">Lesbia cum lepido te posset amare Catullo, </l>
			<l n="6">Te post Nasonem blanda Corinna sequi. </l>
			<l n="7">Nec deerant zephyri, si te dare vela iuvaret; </l>
			<l n="8">Sed tu litus amas. Hoc quoque fratris habes.  </l>
		</div>
		<div type="poem" n="46">
			<l n="1">Difficilis facilis, iucundus acerbus es idem: </l>
			<l n="2">Nec tecum possum vivere, nec sine te. </l>
		</div>
		<div type="poem" n="48">
			<l n="1">Boletos et aprum si tamquam vilia ponis </l>
			<l n="2">Et non esse putas haec mea vota, volo: </l>
			<l n="3">Si fortunatum fieri me credis et heres </l>
			<l n="4">Vis scribi propter quinque Lucrina, vale. </l>
			<l n="5">Lauta tamen cena est: fateor, lautissima, sed cras </l>
			<l n="6">Nil erit, immo hodie, protinus immo nihil, </l>
			<l n="7">Quod sciat infelix damnatae spongia virgae </l>
			<l n="8">Vel quicumque canis iunctaque testa viae: </l>
			<l n="9">Mullorum leporumque et suminis exitus hic est, </l>
			<l n="10">Sulphureusque color carnificesque pedes. </l>
			<l n="11">Non Albana mihi sit comissatio tanti </l>
			<l n="12">Nec Capitolinae pontificumque dapes; </l>
			<l n="13">Inputet ipse deus nectar mihi, fiet acetum </l>
			<l n="14">Et Vaticani perfida vappa cadi. </l>
			<l n="15">Convivas alios cenarum quaere magister, </l>
			<l n="16">Quos capiant mensae regna superba tuae: </l>
			<l n="17">Me meus ad subitas invitet amicus ofellas: </l>
			<l n="18">Haec mihi, quam possum reddere, cena placet. </l>
		</div>
		<div type="poem" n="50">
			<l n="1">Daphnonas, platanonas et aerios pityonas </l>
			<l n="2">Et non unius balnea solus habes, </l>
			<l n="3">Et tibi centenis stat porticus alta columnis, </l>
			<l n="4">Calcatusque tuo sub pede lucet onyx, </l>
			<l n="5">Pulvereumque fugax hippodromon ungula plaudit, </l>
			<l n="6">Et pereuntis aquae fluctus ubique sonat; </l>
			<l n="7">Atria longa patent. Sed nec cenantibus usquam </l>
			<l n="8">Nec somno locus est. Quam bene non habitas! </l>
		</div>
		<div type="poem" n="52">
			<l n="1">Tempora Pieria solitus redimire corona, </l>
			<l n="2">Nec minus attonitis vox celebrata reis, </l>
			<l n="3">Hic situs est, hic ille tuus, Sempronia, Rufus, </l>
			<l n="4">Cuius et ipse tui flagrat amore cinis. </l>
			<l n="5">Dulcis in Elysio narraris fabula campo, </l>
			<l n="6">Et stupet ad raptus Tyndaris ipsa tuos: </l>
			<l n="7">Tu melior, quae deserto raptore redisti, </l>
			<l n="8">Illa virum voluit nec repetita sequi. </l>
			<l n="9">Ridet et Iliacos audit Menelaus amores: </l>
			<l n="10">Absolvit Phrygium vestra rapina Parim. </l>
			<l n="11">Accipient olim cum te loca laeta piorum, </l>
			<l n="12">Non erit in Stygia notior umbra domo:  </l>
			<l n="13">Non aliena videt, sed amat Proserpina raptas: </l>
			<l n="14">Iste tibi dominam conciliabit amor. </l>
		</div>
		<div type="poem" n="54">
			<l n="1">Crine ruber, niger ore, brevis pede, lumine laesus, </l>
			<l n="2">Rem magnam praestas, Zoile, si bonus es. </l>
		</div>
		<div type="poem" n="56">
			<l n="1">Aegrotas uno decies aut saepius anno, </l>
			<l n="2">Nec tibi, sed nobis hoc, Polycharme, nocet: </l>
			<l n="3">Nam quotiens surgis, soteria poscis amicos. </l>
			<l n="4">Sit pudor: aegrota iam, Polycharme, semel.  </l>
		</div>
		<div type="poem" n="58">
			<l n="1">Ancillariolum tua te vocat uxor, et ipsa </l>
			<l n="2">Lecticariola est: estis, Alauda, pares. </l>
		</div>
		<div type="poem" n="60">
			<l n="1">Martis alumne dies, roseam quo lampada primum </l>
			<l n="2">Magnaque siderei vidimus ora dei, </l>
			<l n="3">Si te rure coli viridisque pudebit ad aras, </l>
			<l n="4">Qui fueras Latia cultus in urbe mihi: </l>
			<l n="5">Da veniam, servire meis quod nolo Kalendis, </l>
			<l n="6">Et qua sum genitus, vivere luce volo. </l>
			<l n="7">Natali pallere suo, ne calda Sabello </l>
			<l n="8">Desit; et ut liquidum potet Alauda merum, </l>
			<l n="9">Turbida sollicito transmittere Caecuba sacco; </l>
			<l n="10">Atque inter mensas ire, redire suas; </l>
			<l n="11">Excipere hos illos, et tota surgere cena </l>
			<l n="12">Marmora calcantem frigidiora gelu: </l>
			<l n="13">Quae ratio est, haec sponte sua perferre patique, </l>
			<l n="14">Quae te si iubeat rex dominusque, neges? </l>
		</div>
		<div type="poem" n="62">
			<l n="1">Antiqui rex magne poli mundique prioris, </l>
			<l n="2">Sub quo pigra quies nec labor ullus erat, </l>
			<l n="3">Nec regale nimis fulmen nec fulmine digni, </l>
			<l n="4">Scissa nec ad Manes, sed sibi dives humus: </l>
			<l n="5">Laetus ad haec facilisque veni sollemnia Prisci </l>
			<l n="6">Gaudia: cum sacris te decet esse tuis. </l>
			<l n="7">Tu reducem patriae sexta, pater optime, bruma </l>
			<l n="8">Pacifici Latia reddis ab urbe Numae. </l>
			<l n="9">Cernis, ut Ausonio similis tibi pompa macello </l>
			<l n="10">Pendeat et quantus luxurietur honos? </l>
			<l n="11">Quam non parca manus largaeque nomismata mensae, </l>
			<l n="12">Quae, Saturne, tibi pernumerentur opes? </l>
			<l n="13">Utque sit his pretium meritis et gratia maior, </l>
			<l n="14">Et pater et frugi sic tua sacra colit. </l>
			<l n="15">At tu sancte - tuo sic semper amere Decembri -  </l>
			<l n="16">Hos illi iubeas saepe redire dies. </l>
		</div>
		<div type="poem" n="64">
			<l n="1">Vincentem roseos facieque comaque ministros </l>
			<l n="2">Cinna cocum fecit. Cinna, gulosus homo es.  </l>
		</div>
		<div type="poem" n="66">
			<l n="1">Bis quinquagenis domus est tibi milibus empta, </l>
			<l n="2">Vendere quam summa vel breviore cupis. </l>
			<l n="3">Arte sed emptorem vafra corrumpis, Amoene, </l>
			<l n="4">Et casa divitiis ambitiosa latet. </l>
			<l n="5">Gemmantes prima fulgent testudine lecti, </l>
			<l n="6">Et Maurusiaci pondera rara citri; </l>
			<l n="7">Argentum atque aurum non simplex Delphica portat; </l>
			<l n="8">Stant pueri, dominos quos precer esse meos. </l>
			<l n="9">Deinde ducenta sonas, et ais non esse minoris. </l>
			<l n="10">Instructam vili vendis, Amoene, domum. </l>
		</div>
		<div type="poem" n="68">
			<l n="1">Matutine cliens, urbis mihi causa relictae, </l>
			<l n="2">Atria, si sapias, ambitiosa colas. </l>
			<l n="3">Non sum ego causidicus, nec amaris litibus aptus, </l>
			<l n="4">Sed piger et senior Pieridumque comes; </l>
			<l n="5">Otia me somnusque iuvant, quae magna negavit </l>
			<l n="6">Roma mihi: redeo, si vigilatur et hic.  </l>
		</div>
		<div type="poem" n="70">
			<l n="1">Lintea ferret Apro vatius cum vernula nuper </l>
			<l n="2">Et supra togulam lusca sederet anus </l>
			<l n="3">Atque olei stillam daret enterocelicus unctor, </l>
			<l n="4">Udorum tetricus censor et asper erat: </l>
			<l n="5">Frangendos calices effundendumque Falernum </l>
			<l n="6">Clamabat, biberet quod modo lotus eques. </l>
			<l n="7">A sene sed postquam patruo venere trecenta, </l>
			<l n="8">Sobrius a thermis nescit abire domum. </l>
			<l n="9">O quantum diatreta valent et quinque comati! </l>
			<l n="10">Tunc, cum pauper erat, non sitiebat Aper. </l>
		</div>
		<div type="poem" n="72">
			<l n="1">Iugera mercatus prope busta latentis agelli </l>
			<l n="2">Et male compactae culmina fulta casae, </l>
			<l n="3">Deseris urbanas, tua praedia, Pannyche, lites </l>
			<l n="4">Parvaque, sed tritae praemia certa togae. </l>
			<l n="5">Frumentum, milium tisanamque fabamque solebas </l>
			<l n="6">Vendere pragmaticus, nunc emis agricola. </l>
		</div>
		<div type="poem" n="74">
			<l n="1">Dum tibi Niliacus portat crystalla cataplus, </l>
			<l n="2">Accipe de circo pocula Flaminio. </l>
			<l n="3">Hi magis audaces, an sunt qui talia mittunt </l>
			<l n="4">Munera? Sed gemmis vilibus usus inest:  </l>
			<l n="5">Nullum sollicitant haec, Flacce, toreumata furem, </l>
			<l n="6">Et nimium calidis non vitiantur aquis. </l>
			<l n="7">Quid, quod securo potat conviva ministro, </l>
			<l n="8">Et casum tremulae non timuere manus? </l>
			<l n="9">Hoc quoque non nihil est, quod propinabis in istis, </l>
			<l n="10">Frangendus fuerit si tibi, Flacce, calix. </l>
		</div>
		<div type="poem" n="76">
			<l n="1">Amphora vigesis, modius datur aere quaterno. </l>
			<l n="2">Ebrius et crudus, nil habet agricola. </l>
		</div>
		<div type="poem" n="78">
			<l n="1">Nil in te scripsi, Bithynice. Credere non vis </l>
			<l n="2">Et iurare iubes? Malo satis facere.  </l>
		</div>
		<div type="poem" n="80">
			<l n="1">Ne laudet dignos, laudat Callistratus omnes. </l>
			<l n="2">Cui malus est nemo, quis bonus esse potest? </l>
		</div>
		<div type="poem" n="82">
			<l n="1">Effugere in thermis et circa balnea non est </l>
			<l n="2">Menogenen, omni tu licet arte velis. </l>
			<l n="3">Captabit tepidum dextra laevaque trigonem, </l>
			<l n="4">Inputet acceptas ut tibi saepe pilas. </l>
			<l n="5">Colliget et referet laxum de pulvere follem, </l>
			<l n="6">Et si iam lotus, iam soleatus erit. </l>
			<l n="7">Lintea si sumes, nive candidiora loquetur, </l>
			<l n="8">Sint licet infantis sordidiora sinu. </l>
			<l n="9">Exiguos secto comentem dente capillos </l>
			<l n="10">Dicet Achilleas disposuisse comas. </l>
			<l n="11">Fumosae feret ipse propin de faece lagonae, </l>
			<l n="12">Frontis et umorem colliget usque tuae. </l>
			<l n="13">Omnia laudabit, mirabitur omnia, donec </l>
			<l n="14">Perpessus dicas taedia mille 'Veni!' </l>
		</div>
		<div type="poem" n="84">
			<l n="1">Nolueram, Polytime, tuos violare capillos, </l>
			<l n="2">Sed iuvat hoc precibus me tribuisse tuis. </l>
			<l n="3">Talis eras, modo tonse Pelops, positisque nitebas </l>
			<l n="4">Crinibus, ut totum sponsa videret ebur. </l>
		</div>
		<div type="poem" n="86">
			<l n="1">Triginta tibi sunt pueri totidemque puellae: </l>
			<l n="2">Una est nec surgit mentula. Quid facies? </l>
		</div>
		<div type="poem" n="88">
			<l n="1">Tongilianus habet nasum: scio, non nego. Sed iam </l>
			<l n="2">Nil praeter nasum Tongilianus habet. </l>
		</div>
		<div type="poem" n="90">
			<l n="1">Pro sene, sed clare, votum Maro fecit amico, </l>
			<l n="2">Cui gravis et fervens hemitritaeos erat, </l>
			<l n="3">Si Stygias aeger non esset missus ad umbras, </l>
			<l n="4">Ut caderet magno victima grata Iovi. </l>
			<l n="5">Coeperunt certam medici spondere salutem. </l>
			<l n="6">Ne votum solvat, nunc Maro vota facit.  </l>
		</div>
		<div type="poem" n="92">
			<l n="1">Saepe rogare soles, qualis sim, Prisce, futurus, </l>
			<l n="2">Si fiam locuples simque repente potens. </l>
			<l n="3">Quemquam posse putas mores narrare futuros? </l>
			<l n="4">Dic mihi, si fias tu leo, qualis eris? </l>
		</div>
		<div type="poem" n="94">
			<l n="1">Scribebamus epos; coepisti scribere: cessi, </l>
			<l n="2">Aemula ne starent carmina nostra tuis. </l>
			<l n="3">Transtulit ad tragicos se nostra Thalia coturnos: </l>
			<l n="4">Aptasti longum tu quoque syrma tibi. </l>
			<l n="5">Fila lyrae movi Calabris exculta Camenis: </l>
			<l n="6">Plectra rapis nobis, ambitiose, nova. </l>
			<l n="7">Audemus saturas: Lucilius esse laboras. </l>
			<l n="8">Ludo levis elegos: tu quoque ludis idem. </l>
			<l n="9">Quid minus esse potest? epigrammata fingere coepi: </l>
			<l n="10">Hinc etiam petitur iam mea palma tibi. </l>
			<l n="11">Elige, quid nolis - quis enim pudor, omnia velle? -  </l>
			<l n="12">Et si quid non vis, Tucca, relinque mihi. </l>
		</div>
		<div type="poem" n="96">
			<l n="1">Cum tibi nota tui sit vita fidesque mariti, </l>
			<l n="2">Nec premat ulla tuos sollicitetve toros, </l>
			<l n="3">Quid quasi paelicibus torqueris inepta ministris, </l>
			<l n="4">In quibus et brevis est et fugitiva Venus? </l>
			<l n="5">Plus tibi quam domino pueros praestare probabo: </l>
			<l n="6">Hi faciunt, ut sis femina sola viro; </l>
			<l n="7">Hi dant quod non vis uxor dare. 'Do tamen,' inquis, </l>
			<l n="8">'Ne vagus a thalamis coniugis erret amor.' </l>
			<l n="9">Non eadem res est: Chiam volo, nolo mariscam: </l>
			<l n="10">Ne dubites quae sit Chia, marisca tua est. </l>
			<l n="11">Scire suos fines matrona et femina debet: </l>
			<l n="12">Cede sua pueris, utere parte tua. </l>
		</div>
		<div type="poem" n="98">
			<l n="1">Baetis olivifera crinem redimite corona, </l>
			<l n="2">Aurea qui nitidis vellera tinguis aquis; </l>
			<l n="3">Quem Bromius, quem Pallas amat; cui rector aquarum </l>
			<l n="4">Albula navigerum per freta pandit iter:  </l>
			<l n="5">Ominibus laetis vestras Instantius oras </l>
			<l n="6">Intret, et hic populis ut prior annus eat. </l>
			<l n="7">Non ignorat, onus quod sit succedere Macro: </l>
			<l n="8">Qui sua metitur pondera, ferre potest. </l>
		</div>
	</div>
	<div type="book" n="13">
		<div type="poem" n="1">
			<l n="1">Ne toga cordylis et paenula desit olivis </l>
			<l n="2">Aut inopem metuat sordida blatta famem, </l>
			<l n="3">Perdite Niliacas, Musae, mea damna, papyros: </l>
			<l n="4">Postulat, ecce, novos ebria bruma sales. </l>
			<l n="5">Non mea magnanimo depugnat tessera telo, </l>
			<l n="6">Senio nec nostrum cum cane quassat ebur: </l>
			<l n="7">Haec mihi charta nuces, haec est mihi charta fritillus: </l>
			<l n="8">Alea nec damnum nec facit ista lucrum. </l>
		</div>
		<div type="poem" n="2">
			<l n="1">Nasutus sis usque licet, sis denique nasus, </l>
			<l n="2">Quantum noluerat ferre rogatus Atlans, </l>
			<l n="3">Et possis ipsum tu deridere Latinum: </l>
			<l n="4">Non potes in nugas dicere plura meas, </l>
			<l n="5">Ipse ego quam dixi. Quid dentem dente iuvabit </l>
			<l n="6">Rodere? carne opus est, si satur esse velis. </l>
			<l n="7">Ne perdas operam: qui se mirantur, in illos </l>
			<l n="8">Virus habe, nos haec novimus esse nihil. </l>
			<l n="9">Non tamen hoc nimium nihil est, si candidus aure, </l>
			<l n="10">Nec matutina si mihi fronte venis.  </l>
		</div>
		<div type="poem" n="3">
			<l n="1">Omnis in hoc gracili Xeniorum turba libello </l>
			<l n="2">Constabit nummis quattuor empta tibi. </l>
			<l n="3">Quattuor est nimium? poterit constare duobus, </l>
			<l n="4">Et faciet lucrum bybliopola Tryphon. </l>
			<l n="5">Haec licet hospitibus pro munere disticha mittas, </l>
			<l n="6">Si tibi tam rarus, quam mihi, nummus erit. </l>
			<l n="7">Addita per titulos sua nomina rebus habebis: </l>
			<l n="8">Praetereas, si quid non facit ad stomachum. </l>
		</div>
		<div type="poem" n="4">
			<l n="1">Serus ut aetheriae Germanicus imperet aulae </l>
			<l n="2">Utque diu terris, da pia tura Iovi. </l>
		</div>
		<div type="poem" n="5">
			<l n="1">Cerea quae patulo lucet ficedula lumbo, </l>
			<l n="2">Cum tibi sorte datur, si sapis, adde piper. </l>
		</div>
		<div type="poem" n="6">
			<l n="1">Nos alicam, poterit mulsum tibi mittere dives. </l>
			<l n="2">Si tibi noluerit mittere dives, emes. </l>
		</div>
		<div type="poem" n="7">
			<l n="1">Si spumet rubra conchis tibi pallida testa, </l>
			<l n="2">Lautorum cenis saepe negare potes. </l>
		</div>
		<div type="poem" n="8">
			<l n="1">Inbue plebeias Clusinis pultibus ollas, </l>
			<l n="2">Ut satur in vacuis dulcia musta bibas. </l>
		</div>
		<div type="poem" n="9">
			<l n="1">Accipe Niliacam, Pelusia munera, lentem: </l>
			<l n="2">Vilior est alica, carior illa faba. </l>
		</div>
		<div type="poem" n="10">
			<l n="1">Nec dotes similae possis numerare nec usus, </l>
			<l n="2">Pistori totiens cum sit et apta coco.  </l>
		</div>
		<div type="poem" n="11">
			<l n="1">Mulio quod non det tacituris, accipe, mulis. </l>
			<l n="2">Haec ego coponi, non tibi dona dedi. </l>
		</div>
		<div type="poem" n="12">
			<l n="1">Tercentum Libyci modios de messe coloni </l>
			<l n="2">Sume, suburbanus ne moriatur ager. </l>
		</div>
		<div type="poem" n="13">
			<l n="1">Ut sapiant fatuae, fabrorum prandia, betae, </l>
			<l n="2">O quam saepe petet vina piperque cocus! </l>
		</div>
		<div type="poem" n="14">
			<l n="1">Cludere quae cenas lactuca solebat avorum, </l>
			<l n="2">Dic mihi, cur nostras inchoat illa dapes? </l>
		</div>
		<div type="poem" n="15">
			<l n="1">Si vicina tibi Nomento rura coluntur, </l>
			<l n="2">Ad villam moneo, rustice, ligna feras. </l>
		</div>
		<div type="poem" n="16">
			<l n="1">Haec tibi brumali gaudentia frigore rapa </l>
			<l n="2">Quae damus, in caelo Romulus esse solet. </l>
		</div>
		<div type="poem" n="17">
			<l n="1">Ne tibi pallentes moveant fastidia caules, </l>
			<l n="2">Nitrata viridis brassica fiat aqua. </l>
		</div>
		<div type="poem" n="18">
			<l n="1">Fila Tarentini graviter redolentia porri </l>
			<l n="2">Edisti quotiens, oscula clusa dato. </l>
		</div>
		<div type="poem" n="19">
			<l n="1">Mittit praecipuos nemoralis Aricia porros: </l>
			<l n="2">In niveo virides stipite cerne comas. </l>
		</div>
		<div type="poem" n="20">
			<l n="1">Hos Amiternus ager felicibus educat hortis: </l>
			<l n="2">Nursinas poteris parcius esse pilas.  </l>
		</div>
		<div type="poem" n="21">
			<l n="1">Mollis in aequorea quae crevit spina Ravenna, </l>
			<l n="2">Non erit incultis gratior asparagis. </l>
		</div>
		<div type="poem" n="22">
			<l n="1">Non habilis cyathis et inutilis uva Lyaeo, </l>
			<l n="2">Sed non potanti me tibi nectar ero. </l>
		</div>
		<div type="poem" n="23">
			<l n="1">Chia seni similis Baccho, quem Setia misit, </l>
			<l n="2">Ipsa merum secum portat et ipsa salem. </l>
		</div>
		<div type="poem" n="24">
			<l n="1">Si tibi Cecropio saturata Cydonea melle </l>
			<l n="2">Ponentur, dicas: 'Haec melimela placent.' </l>
		</div>
		<div type="poem" n="25">
			<l n="1">Poma sumus Cybeles: procul hinc discede, viator, </l>
			<l n="2">Ne cadat in miserum nostra ruina caput. </l>
		</div>
		<div type="poem" n="26">
			<l n="1">Sorba sumus, molles nimium tendentia ventres: </l>
			<l n="2">Aptius haec puero, quam tibi, poma dabis. </l>
		</div>
		<div type="poem" n="27">
			<l n="1">Aurea porrigitur Iani caryota Kalendis; </l>
			<l n="2">Sed tamen hoc munus pauperis esse solet. </l>
		</div>
		<div type="poem" n="28">
			<l n="1">Haec tibi quae torta venerunt condita meta, </l>
			<l n="2">Si maiora forent cottana, ficus erat. </l>
		</div>
		<div type="poem" n="29">
			<l n="1">Pruna peregrinae carie rugosa senectae </l>
			<l n="2">Sume: solent duri solvere ventris onus. </l>
		</div>
		<div type="poem" n="30">
			<l n="1">Caseus Etruscae signatus imagine Lunae </l>
			<l n="2">Praestabit pueris prandia mille tuis.  </l>
		</div>
		<div type="poem" n="31">
			<l n="1">Si sine carne voles ientacula sumere frugi, </l>
			<l n="2">Haec tibi Vestino de grege massa venit. </l>
		</div>
		<div type="poem" n="32">
			<l n="1">Non quemcumque focum nec fumum caseus omnem, </l>
			<l n="2">Sed Velabrensem qui bibit, ille sapit. </l>
		</div>
		<div type="poem" n="33">
			<l n="1">Trebula nos genuit; commendat gratia duplex, </l>
			<l n="2">Sive levi flamma, sive domamur aqua. </l>
		</div>
		<div type="poem" n="34">
			<l n="1">Cum sit anus coniunx et sint tibi mortua membra, </l>
			<l n="2">Nil aliud bulbis quam satur esse potes. </l>
		</div>
		<div type="poem" n="35">
			<l n="1">Filia Picenae venio Lucanica porcae: </l>
			<l n="2">Pultibus hinc niveis grata corona datur. </l>
		</div>
		<div type="poem" n="36">
			<l n="1">Haec, quae Picenis venit subducta trapetis, </l>
			<l n="2">Inchoat atque eadem finit oliva dapes. </l>
		</div>
		<div type="poem" n="37">
			<l n="1">Aut Corcyraei sunt haec de frondibus horti, </l>
			<l n="2">Aut haec Massyli poma draconis erant. </l>
		</div>
		<div type="poem" n="38">
			<l n="1">Subripuit pastor quae nondum stantibus haedis </l>
			<l n="2">De primo matrum lacte colustra damus. </l>
		</div>
		<div type="poem" n="39">
			<l n="1">Lascivum pecus et viridi non utile Baccho </l>
			<l n="2">Det poenas; nocuit iam tener ille deo. </l>
		</div>
		<div type="poem" n="40">
			<l n="1">Candida si croceos circumfluit unda vitellos, </l>
			<l n="2">Hesperius scombri temperet ova liquor.  </l>
		</div>
		<div type="poem" n="41">
			<l n="1">Lacte mero pastum pigrae mihi matris alumnum </l>
			<l n="2">Ponat, et Aetolo de sue dives edat. </l>
		</div>
		<div type="poem" n="42">
			<l n="1">Non tibi de Libycis tubures et apyrina ramis, </l>
			<l n="2">De Nomentanis sed damus arboribus. </l>
		</div>
		<div type="poem" n="43">
			<l n="1">Lecta suburbanis mittuntur apyrina ramis </l>
			<l n="2">Et vernae tubures. Quid tibi cum Libycis? </l>
		</div>
		<div type="poem" n="44">
			<l n="1">Esse putes nondum sumen: sic ubere largo </l>
			<l n="2">Et fluit et vivo lacte papilla tumet. </l>
		</div>
		<div type="poem" n="45">
			<l n="1">Si Libycae nobis volucres et Phasides essent, </l>
			<l n="2">Acciperes, at nunc accipe chortis aves. </l>
		</div>
		<div type="poem" n="46">
			<l n="1">Vilia maternis fueramus Persica ramis: </l>
			<l n="2">Nunc in adoptivis Persica cara sumus. </l>
		</div>
		<div type="poem" n="47">
			<l n="1">Picentina Ceres niveo sic nectare crescit, </l>
			<l n="2">Ut levis accepta spongia turget aqua. </l>
		</div>
		<div type="poem" n="48">
			<l n="1">Argentum atque aurum facilest laenamque togamque </l>
			<l n="2">Mittere: boletos mittere difficilest. </l>
		</div>
		<div type="poem" n="49">
			<l n="1">Cum me ficus alat, cum pascar dulcibus uvis, </l>
			<l n="2">Cur potius nomen non dedit uva mihi? </l>
		</div>
		<div type="poem" n="50">
			<l n="1">Rumpimus altricem tenero quae vertice terram </l>
			<l n="2">Tubera, boletis poma secunda sumus.  </l>
		</div>
		<div type="poem" n="51">
			<l n="1">Texta rosis fortasse tibi vel divite nardo, </l>
			<l n="2">At mihi de turdis facta corona placet. </l>
		</div>
		<div type="poem" n="52">
			<l n="1">Tota quidem ponatur anas; sed pectore tantum </l>
			<l n="2">Et cervice sapit: cetera redde coco. </l>
		</div>
		<div type="poem" n="53">
			<l n="1">Cum pinguis mihi turtur erit, lactuca valebis: </l>
			<l n="2">Et cocleas tibi habe. Perdere nolo famem. </l>
		</div>
		<div type="poem" n="54">
			<l n="1">Cerretana mihi fiat vel missa licebit </l>
			<l n="2">De Menapis: lauti de petasone vorent. </l>
		</div>
		<div type="poem" n="55">
			<l n="1">Musteus est: propera, caros nec differ amicos. </l>
			<l n="2">Nam mihi cum vetulo sit petasone nihil. </l>
		</div>
		<div type="poem" n="56">
			<l n="1">Te fortasse magis capiat de virgine porca; </l>
			<l n="2">Me materna gravi de sue volva capit. </l>
		</div>
		<div type="poem" n="57">
			<l n="1">Niliacum ridebis holus lanasque sequaces, </l>
			<l n="2">Inproba cum morsu fila manuque trahes. </l>
		</div>
		<div type="poem" n="58">
			<l n="1">Aspice, quam tumeat magno iecur ansere maius! </l>
			<l n="2">Miratus dices: 'Hoc, rogo, crevit ubi?' </l>
		</div>
		<div type="poem" n="59">
			<l n="1">Tota mihi dormitur hiems et pinguior illo </l>
			<l n="2">Tempore sum, quo me nil nisi somnus alit. </l>
		</div>
		<div type="poem" n="60">
			<l n="1">Gaudet in effossis habitare cuniculus antris. </l>
			<l n="2">Monstravit tacitas hostibus ille vias.  </l>
		</div>
		<div type="poem" n="61">
			<l n="1">Inter sapores fertur alitum primus </l>
			<l n="2">Ionicarum gustus attagenarum. </l>
		</div>
		<div type="poem" n="62">
			<l n="1">Pascitur et dulci facilis gallina farina, </l>
			<l n="2">Pascitur et tenebris. Ingeniosa gula est. </l>
		</div>
		<div type="poem" n="63">
			<l n="1">Ne nimis exhausto macresceret inguine gallus, </l>
			<l n="2">Amisit testes. Nunc mihi gallus erit. </l>
		</div>
		<div type="poem" n="64">
			<l n="1">Succumbit sterili frustra gallina marito. </l>
			<l n="2">Hunc matris Cybeles esse decebat avem. </l>
		</div>
		<div type="poem" n="65">
			<l n="1">Ponitur Ausoniis avis haec rarissima mensis: </l>
			<l n="2">Hanc in piscina ludere saepe soles. </l>
		</div>
		<div type="poem" n="66">
			<l n="1">Ne violes teneras periuro dente columbas, </l>
			<l n="2">Tradita si Gnidiae sunt tibi sacra deae. </l>
		</div>
		<div type="poem" n="67">
			<l n="1">Inguina torquati tardant hebetantque palumbi: </l>
			<l n="2">Non edat hanc volucrem qui cupit esse salax. </l>
		</div>
		<div type="poem" n="68">
			<l n="1">Galbina decipitur calamis et retibus ales, </l>
			<l n="2">Turget adhuc viridi cum rudis uva mero. </l>
		</div>
		<div type="poem" n="69">
			<l n="1">Pannonicas nobis numquam dedit Umbria cattas: </l>
			<l n="2">Mavult haec dominae mittere dona Pudens. </l>
		</div>
		<div type="poem" n="70">
			<l n="1">Miraris, quotiens gemmantis explicat alas, </l>
			<l n="2">Et potes hunc saevo tradere, dure, coco?  </l>
		</div>
		<div type="poem" n="71">
			<l n="1">Dat mihi pinna rubens nomen, sed lingua gulosis </l>
			<l n="2">Nostra sapit. Quid si garrula lingua foret? </l>
		</div>
		<div type="poem" n="72">
			<l n="1">Argoa primum sum transportata carina: </l>
			<l n="2">Ante mihi notum nil nisi Phasis erat. </l>
		</div>
		<div type="poem" n="73">
			<l n="1">Ansere Romano quamvis satur Hannibal esset, </l>
			<l n="2">Ipse suas numquam barbarus edit aves. </l>
		</div>
		<div type="poem" n="74">
			<l n="1">Haec servavit avis Tarpei templa Tonantis. </l>
			<l n="2">Miraris? Nondum fecerat illa deus. </l>
		</div>
		<div type="poem" n="75">
			<l n="1">Turbabis versus nec littera tota volabit, </l>
			<l n="2">Unam perdideris si Palamedis avem. </l>
		</div>
		<div type="poem" n="76">
			<l n="1">Rustica sim an perdix, quid refert, si sapor idem est? </l>
			<l n="2">Carior est perdix. Sic sapit illa magis. </l>
		</div>
		<div type="poem" n="77">
			<l n="1">Dulcia defecta modulatur carmina lingua </l>
			<l n="2">Cantator cycnus funeris ipse sui. </l>
		</div>
		<div type="poem" n="78">
			<l n="1">Nomen habet magni volucris tam parva gigantis? </l>
			<l n="2">Et nomen prasini Porphyrionis habet. </l>
		</div>
		<div type="poem" n="79">
			<l n="1">Spirat in advecto, sed iam piger, aequore mullus; </l>
			<l n="2">Languescit. Vivum da mare: fortis erit. </l>
		</div>
		<div type="poem" n="80">
			<l n="1">Quae natat in Siculo grandis muraena profundo, </l>
			<l n="2">Non valet exustam mergere sole cutem.  </l>
		</div>
		<div type="poem" n="81">
			<l n="1">Quamvis lata gerat patella rhombum, </l>
			<l n="2">Rhombus latior est tamen patella. </l>
		</div>
		<div type="poem" n="82">
			<l n="1">Ebria Baiano veni modo concha Lucrino: </l>
			<l n="2">Nobile nunc sitio luxuriosa garum. </l>
		</div>
		<div type="poem" n="83">
			<l n="1">Caeruleus nos Liris amat, quem silva Maricae </l>
			<l n="2">Protegit: hinc squillae maxima turba sumus. </l>
		</div>
		<div type="poem" n="84">
			<l n="1">Hic scarus, aequoreis qui venit adesus ab undis, </l>
			<l n="2">Visceribus bonus est, cetera vile sapit. </l>
		</div>
		<div type="poem" n="85">
			<l n="1">Princeps Niliaci raperis, coracine, macelli: </l>
			<l n="2">Pellaeae prior est gloria nulla gulae. </l>
		</div>
		<div type="poem" n="86">
			<l n="1">Iste licet digitos testudine pungat acuta, </l>
			<l n="2">Cortice deposita mollis echinus erit. </l>
		</div>
		<div type="poem" n="87">
			<l n="1">Sanguine de nostro tinctas, ingrate, lacernas </l>
			<l n="2">Induis, et non est hoc satis, esca sumus. </l>
		</div>
		<div type="poem" n="88">
			<l n="1">In Venetis sint lauta licet convivia terris, </l>
			<l n="2">Principium cenae gobius esse solet. </l>
		</div>
		<div type="poem" n="89">
			<l n="1">Laneus Euganei lupus excipit ora Timavi, </l>
			<l n="2">Aequoreo dulces cum sale pastus aquas. </l>
		</div>
		<div type="poem" n="90">
			<l n="1">Non omnis laudes pretiumque aurata meretur, </l>
			<l n="2">Sed cui solus erit concha Lucrina cibus.  </l>
		</div>
		<div type="poem" n="91">
			<l n="1">Ad Palatinas acipensem mittite mensas: </l>
			<l n="2">Ambrosias ornent munera rara dapes. </l>
		</div>
		<div type="poem" n="92">
			<l n="1">Inter aves turdus, si quid me iudice certum est, </l>
			<l n="2">Inter quadripedes mattea prima lepus. </l>
		</div>
		<div type="poem" n="93">
			<l n="1">Qui Diomedeis metuendus saetiger agris </l>
			<l n="2">Aetola cecidit cuspide, talis erat. </l>
		</div>
		<div type="poem" n="94">
			<l n="1">Dente timetur aper, defendunt cornua cervum: </l>
			<l n="2">Inbelles dammae quid, nisi praeda, sumus? </l>
		</div>
		<div type="poem" n="95">
			<l n="1">Matutinarum non ultima praeda ferarum </l>
			<l n="2">Saevos oryx constat quot mihi morte canum! </l>
		</div>
		<div type="poem" n="96">
			<l n="1">Hic erat ille tuo domitus, Cyparisse, capistro. </l>
			<l n="2">An magis iste tuus, Silvia, cervus erat? </l>
		</div>
		<div type="poem" n="97">
			<l n="1">Dum tener est onager solaque lalisio matre </l>
			<l n="2">Pascitur, hoc infans, sed breve nomen habet. </l>
		</div>
		<div type="poem" n="98">
			<l n="1">Pendentem summa capream de rupe videbis </l>
			<l n="2">Casuram speres; despicit illa canes. </l>
		</div>
		<div type="poem" n="99">
			<l n="1">Delicium parvo donabis dorcada nato: </l>
			<l n="2">Iactatis solet hanc mittere turba togis. </l>
		</div>
		<div type="poem" n="100">
			<l n="1">Pulcher adest onager: mitti venatio debet </l>
			<l n="2">Dentis Erythraei: iam removete sinus.  </l>
		</div>
		<div type="poem" n="101">
			<l n="1">Hoc tibi Campani sudavit baca Venafri: </l>
			<l n="2">Unguentum quotiens sumis, et istud olet. </l>
		</div>
		<div type="poem" n="102">
			<l n="1">Expirantis adhuc scombri de sanguine primo </l>
			<l n="2">Accipe fastosum, munera cara, garum. </l>
		</div>
		<div type="poem" n="103">
			<l n="1">Antipolitani, fateor, sum filia thynni: </l>
			<l n="2">Essem si scombri, non tibi missa forem. </l>
		</div>
		<div type="poem" n="104">
			<l n="1">Hoc tibi Thesei populatrix misit Hymetti </l>
			<l n="2">Pallados a silvis nobile nectar apis. </l>
		</div>
		<div type="poem" n="105">
			<l n="1">Cum dederis Siculos mediae de collibus Hyblae, </l>
			<l n="2">Cecropios dicas tu licet esse favos. </l>
		</div>
		<div type="poem" n="106">
			<l n="1">Gnosia Minoae genuit vindemia Cretae </l>
			<l n="2">Hoc tibi, quod mulsum pauperis esse solet. </l>
		</div>
		<div type="poem" n="107">
			<l n="1">Haec de vitifera venisse picata Vienna </l>
			<l n="2">Ne dubites, misit Romulus ipse mihi. </l>
		</div>
		<div type="poem" n="108">
			<l n="1">Attica nectareum turbatis mella Falernum. </l>
			<l n="2">Misceri decet hoc a Ganymede merum. </l>
		</div>
		<div type="poem" n="109">
			<l n="1">Hoc de Caesareis mitis vindemia cellis </l>
			<l n="2">Misit, Iuleo quae sibi monte placet. </l>
		</div>
		<div type="poem" n="110">
			<l n="1">Surrentina bibis? nec murrina picta nec aurum </l>
			<l n="2">Sume: dabunt calices haec tibi vina suos.  </l>
		</div>
		<div type="poem" n="111">
			<l n="1">De Sinuessanis venerunt Massica prelis: </l>
			<l n="2">Condita quo quaeris consule? Nullus erat. </l>
		</div>
		<div type="poem" n="112">
			<l n="1">Pendula Pomptinos quae spectat Setia campos, </l>
			<l n="2">Exigua vetulos misit ab urbe cados. </l>
		</div>
		<div type="poem" n="113">
			<l n="1">Haec Fundana tulit felix autumnus Opimi. </l>
			<l n="2">Expressit mustum consul et ipse bibit. </l>
		</div>
		<div type="poem" n="114">
			<l n="1">Non sum de primo, fateor, Trifolina Lyaeo, </l>
			<l n="2">Inter vina tamen septima vitis ero. </l>
		</div>
		<div type="poem" n="115">
			<l n="1">Caecuba Fundanis generosa cocuntur Amyclis, </l>
			<l n="2">Vitis et in media nata palude viret. </l>
		</div>
		<div type="poem" n="116">
			<l n="1">Potabis liquidum Signina morantia ventrem? </l>
			<l n="2">Ne nimium sistant, sit tibi parca sitis. </l>
		</div>
		<div type="poem" n="117">
			<l n="1">Amphora Nestorea tibi Mamertina senecta </l>
			<l n="2">Si detur, quodvis nomen habere potest. </l>
		</div>
		<div type="poem" n="118">
			<l n="1">Tarraco, Campano tantum cessura Lyaeo, </l>
			<l n="2">Haec genuit Tuscis aemula vina cadis. </l>
		</div>
		<div type="poem" n="119">
			<l n="1">Nomentana meum tibi dat vindemia Bacchum: </l>
			<l n="2">Si te Quintus amat, commodiora bibes. </l>
		</div>
		<div type="poem" n="120">
			<l n="1">De Spoletinis quae sunt cariosa lagonis </l>
			<l n="2">Malueris, quam si musta Falerna bibas.  </l>
		</div>
		<div type="poem" n="121">
			<l n="1">Marsica Paeligni mittunt turbata coloni: </l>
			<l n="2">Non tu, libertus sed bibat illa tuus. </l>
		</div>
		<div type="poem" n="122">
			<l n="1">Amphora Niliaci non sit tibi vilis aceti: </l>
			<l n="2">Esset cum vinum, vilior illa fuit. </l>
		</div>
		<div type="poem" n="123">
			<l n="1">Cum tua centenos expunget sportula civis, </l>
			<l n="2">Fumea Massiliae ponere vina potes. </l>
		</div>
		<div type="poem" n="124">
			<l n="1">Caeretana Nepos ponat, Setina putabis. </l>
			<l n="2">Non ponit turbae, cum tribus illa bibit. </l>
		</div>
		<div type="poem" n="125">
			<l n="1">Nobilis et lanis et felix vitibus Aulon </l>
			<l n="2">Det pretiosa tibi vellera, vina mihi. </l>
		</div>
		<div type="poem" n="126">
			<l n="1">Unguentum heredi numquam nec vina relinquas. </l>
			<l n="2">Ille habeat nummos, haec tibi tota dato. </l>
		</div>
		<div type="poem" n="127">
			<l n="1">Dat festinatas, Caesar, tibi bruma coronas: </l>
			<l n="2">Quondam veris erat, nunc tua facta rosa est. </l>
		</div>
	</div>
	<div type="book" n="14">
		<div type="poem" n="1">
			<l n="1">Synthesibus dum gaudet eques dominusque senator </l>
			<l n="2">Dumque decent nostrum pillea sumpta Iovem; </l>
			<l n="3">Nec timet aedilem moto spectare fritillo, </l>
			<l n="4">Cum videat gelidos tam prope verna lacus: </l>
			<l n="5">Divitis alternas et pauperis accipe sortes: </l>
			<l n="6">Praemia convivae dent sua quisque suo. </l>
			<l n="7">'Sunt apinae tricaeque et si quid vilius istis.' </l>
			<l n="8">Quis nescit? vel quis tam manifesta negat? </l>
			<l n="9">Sed quid agam potius madidis, Saturne, diebus, </l>
			<l n="10">Quos tibi pro caelo filius ipse dedit? </l>
			<l n="11">Vis scribam Thebas Troiamve malasve Mycenas? </l>
			<l n="12">'Lude,' inquis, 'nucibus'. Perdere nolo nuces. </l>
		</div>
		<div type="poem" n="2">
			<l n="1">Quo vis cumque loco potes hunc finire libellum: </l>
			<l n="2">Versibus explicitumst omne duobus opus. </l>
			<l n="3">Lemmata si quaeris cur sint adscripta, docebo: </l>
			<l n="4">Ut, si malueris, lemmata sola legas. </l>
		</div>
		<div type="poem" n="3">
			<l n="1">Secta nisi in tenues essemus ligna tabellas, </l>
			<l n="2">Essemus Libyci nobile dentis onus.  </l>
		</div>
		<div type="poem" n="4">
			<l n="1">Caede iuvencorum domini calet area felix, </l>
			<l n="2">Quinquiplici cera cum datur altus honos. </l>
		</div>
		<div type="poem" n="5">
			<l n="1">Languida ne tristes obscurent lumina cerae, </l>
			<l n="2">Nigra tibi niveum littera pingat ebur. </l>
		</div>
		<div type="poem" n="6">
			<l n="1">Tunc triplices nostros non vilia dona putabis, </l>
			<l n="2">Cum se venturam scribet amica tibi. </l>
		</div>
		<div type="poem" n="7">
			<l n="1">Esse puta ceras, licet haec membrana vocetur: </l>
			<l n="2">Delebis, quotiens scripta novare voles. </l>
		</div>
		<div type="poem" n="9">
			<l n="1">Quod minimos cernis, mitti nos credis amicae. </l>
			<l n="2">Falleris: et nummos ista tabella rogat. </l>
		</div>
		<div type="poem" n="11">
			<l n="1">Seu leviter noto, seu caro missa sodali </l>
			<l n="2">Omnes ista solet charta vocare suos. </l>
		</div>
		<div type="poem" n="12">
			<l n="1">Hos nisi de flava loculos implere moneta </l>
			<l n="2">Non decet: argentum vilia ligna ferant. </l>
		</div>
		<div type="poem" n="13">
			<l n="1">Si quid adhuc superest in nostri faece locelli, </l>
			<l n="2">Munus erit. Nihil est: ipse locellus erit.  </l>
		</div>
		<div type="poem" n="14">
			<l n="1">Cum steterit nullus vultu tibi talus eodem, </l>
			<l n="2">Munera me dices magna dedisse tibi. </l>
		</div>
		<div type="poem" n="15">
			<l n="1">Non sim talorum numero par tessera, dum sit </l>
			<l n="2">Maior, quam talis, alea saepe mihi. </l>
		</div>
		<div type="poem" n="16">
			<l n="1">Quae scit compositos manus improba mittere talos, </l>
			<l n="2">Si per me misit, nil nisi vota feret. </l>
		</div>
		<div type="poem" n="17">
			<l n="1">Hac mihi bis seno numeratur tessera puncto; </l>
			<l n="2">Calculus hac gemino discolor hoste perit. </l>
		</div>
		<div type="poem" n="18">
			<l n="1">Insidiosorum si ludis bella latronum, </l>
			<l n="2">Gemmeus iste tibi miles et hostis erit. </l>
		</div>
		<div type="poem" n="19">
			<l n="1">Alea parva nuces et non damnosa videtur; </l>
			<l n="2">Saepe tamen pueris abstulit illa natis. </l>
		</div>
		<div type="poem" n="20">
			<l n="1">Sortitus thecam calamis armare memento: </l>
			<l n="2">Cetera nos dedimus, tu leviora para. </l>
		</div>
		<div type="poem" n="21">
			<l n="1">Haec tibi erunt armata suo graphiaria ferro: </l>
			<l n="2">Si puero dones, non leve munus erit. </l>
		</div>
		<div type="poem" n="22">
			<l n="1">Lentiscum melius: sed si tibi frondea cuspis </l>
			<l n="2">Defuerit, dentes pinna levare potest. </l>
		</div>
		<div type="poem" n="23">
			<l n="1">Si tibi morosa prurigine verminat auris, </l>
			<l n="2">Arma damus tantis apta libidinibus.  </l>
		</div>
		<div type="poem" n="24">
			<l n="1">Splendida ne madidi violent bombycina crines, </l>
			<l n="2">Figat acus tortas sustineatque comas. </l>
		</div>
		<div type="poem" n="25">
			<l n="1">Quid faciet nullos hic inventura capillos </l>
			<l n="2">Multifido buxus quae tibi dente datur? </l>
		</div>
		<div type="poem" n="26">
			<l n="1">Chattica Teutonicos accendit spuma capillos: </l>
			<l n="2">Captivis poteris cultior esse comis. </l>
		</div>
		<div type="poem" n="27">
			<l n="1">Si mutare paras longaevos cana capillos, </l>
			<l n="2">Accipe Mattiacas - quo tibi calva? - pilas. </l>
		</div>
		<div type="poem" n="28">
			<l n="1">Accipe quae nimios vincant umbracula soles: </l>
			<l n="2">Sit licet et ventus, te tua vela tegent. </l>
		</div>
		<div type="poem" n="29">
			<l n="1">In Pompeiano tecum spectabo theatro: </l>
			<l n="2">Mandatus populo vela negare solet. </l>
		</div>
		<div type="poem" n="30">
			<l n="1">Excipient apros expectabuntque leones, </l>
			<l n="2">Intrabunt ursos, sit modo firma manus. </l>
		</div>
		<div type="poem" n="31">
			<l n="1">Si deiecta gemas longo venabula rostro, </l>
			<l n="2">Hic brevis ingentem comminus ibit aprum. </l>
		</div>
		<div type="poem" n="32">
			<l n="1">Militiae decus hoc gratique erit omen honoris, </l>
			<l n="2">Arma tribunicium cingere digna latus. </l>
		</div>
		<div type="poem" n="33">
			<l n="1">Pugio, quem curva signat brevis orbita vena. </l>
			<l n="2">Stridentem gelidis hunc Salo tinxit aquis.  </l>
		</div>
		<div type="poem" n="34">
			<l n="1">Pax me certa ducis placidos curvavit in usus. </l>
			<l n="2">Agricolae nunc sum, militis ante fui. </l>
		</div>
		<div type="poem" n="35">
			<l n="1">Cum fieret tristis solvendis auctio nummis, </l>
			<l n="2">Haec quadringentis milibus empta fuit. </l>
		</div>
		<div type="poem" n="36">
			<l n="1">Tondendis haec arma tibi sunt apta capillis; </l>
			<l n="2">Unguibus hic longis utilis, illa genis. </l>
		</div>
		<div type="poem" n="38">
			<l n="1">Dat chartis habiles calamos Memphitica tellus; </l>
			<l n="2">Texantur reliqua tecta palude tibi. </l>
		</div>
		<div type="poem" n="41">
			<l n="1">Inlustrem cum tota meis convivia flammis </l>
			<l n="2">Totque geram myxos, una lucerna vocor. </l>
		</div>
		<div type="poem" n="42">
			<l n="1">Hic tibi nocturnos praestabit cereus ignes: </l>
			<l n="2">Subducta est puero namque lucerna tuo. </l>
		</div>
		<div type="poem" n="43">
			<l n="1">Nomina candelae nobis antiqua dederunt: </l>
			<l n="2">Non norat parcos uncta lucerna patres.  </l>
		</div>
		<div type="poem" n="44">
			<l n="1">Esse vides lignum; servas nisi lumina, fiet </l>
			<l n="2">De candelabro magna lucerna tibi. </l>
		</div>
		<div type="poem" n="45">
			<l n="1">Haec quae difficili turget paganica pluma, </l>
			<l n="2">Folle minus laxast et minus arta pila. </l>
		</div>
		<div type="poem" n="46">
			<l n="1">Si me nobilibus scis expulsare sinistris, </l>
			<l n="2">Sum tua. Tu nescis? rustice, redde pilam. </l>
		</div>
		<div type="poem" n="47">
			<l n="1">Ite procul, iuvenes: mitis mihi convenit aetas: </l>
			<l n="2">Folle decet pueros ludere, folle senes. </l>
		</div>
		<div type="poem" n="48">
			<l n="1">Haec rapit Antaei velox in pulvere draucus, </l>
			<l n="2">Grandia qui vano colla labore facit. </l>
		</div>
		<div type="poem" n="49">
			<l n="1">Quid pereunt stulto fortes haltere lacerti? </l>
			<l n="2">Exercet melius vinea fossa viros. </l>
		</div>
		<div type="poem" n="50">
			<l n="1">Ne lutet inmundum nitidos ceroma capillos, </l>
			<l n="2">Hac poteris madidas condere pelle comas. </l>
		</div>
		<div type="poem" n="51">
			<l n="1">Pergamon has misit. Curvo destringere ferro: </l>
			<l n="2">Non tam saepe teret lintea fullo tibi. </l>
		</div>
		<div type="poem" n="53">
			<l n="1">Nuper in Ausonia domini spectatus harena </l>
			<l n="2">Hic erit ille tibi, cui pila taurus erat.  </l>
		</div>
		<div type="poem" n="54">
			<l n="1">Si quis plorator collo tibi vernula pendet, </l>
			<l n="2">Haec quatiat tenera garrula sistra manu. </l>
		</div>
		<div type="poem" n="55">
			<l n="1">Proficies nihil hoc, caedas licet usque, flagello, </l>
			<l n="2">Si tibi purpureo de grege currit equus. </l>
		</div>
		<div type="poem" n="57">
			<l n="1">Quod nec Vergilius nec carmine dicit Homerus, </l>
			<l n="2">Hoc ex unguento constat et ex balano. </l>
		</div>
		<div type="poem" n="58">
			<l n="1">Rusticus es? nescis, quid Graeco nomine dicar: </l>
			<l n="2">Spuma vocor nitri. Graecus es? aphronitrum. </l>
		</div>
		<div type="poem" n="59">
			<l n="1">Balsama me capiunt, haec sunt unguenta virorum: </l>
			<l n="2">Delicias Cosmi vos redolete, nurus. </l>
		</div>
		<div type="poem" n="60">
			<l n="1">Gratum munus erit scisso nec inutile ventri, </l>
			<l n="2">Si clara Stephani balnea luce petes. </l>
		</div>
		<div type="poem" n="61">
			<l n="1">Dux lanterna viae clusis feror aurea flammis, </l>
			<l n="2">Et tuta est gremio parva lucerna meo. </l>
		</div>
		<div type="poem" n="62">
			<l n="1">Cornea si non sum, numquid sum fuscior? aut me </l>
			<l n="2">Vesicam, contra qui venit, esse putat? </l>
		</div>
		<div type="poem" n="63">
			<l n="1">Ebria nos madidis rumpit tibicina buccis: </l>
			<l n="2">Saepe duas pariter, saepe monaulon habet.  </l>
		</div>
		<div type="poem" n="64">
			<l n="1">Quid me conpactam ceris et harundine rides? </l>
			<l n="2">Quae primum structa est fistula talis erat. </l>
		</div>
		<div type="poem" n="65">
			<l n="1">Defuerit si forte puer soleasque libebit </l>
			<l n="2">Sumere, pro puero pes erit ipse sibi. </l>
		</div>
		<div type="poem" n="66">
			<l n="1">Taurino poteras pectus constringere tergo: </l>
			<l n="2">Nam pellis mammas non capit ista tuas. </l>
		</div>
		<div type="poem" n="67">
			<l n="1">Lambere quae turpes prohibet tua prandia muscas, </l>
			<l n="2">Alitis eximiae cauda superba fuit. </l>
		</div>
		<div type="poem" n="68">
			<l n="1">Sordida si flavo fuerit tibi pulvere vestis, </l>
			<l n="2">Colligat hunc tenui verbere cauda levis. </l>
		</div>
		<div type="poem" n="69">
			<l n="1">Peccantis famuli pugno ne percute dentes: </l>
			<l n="2">Clara Rhodos coptam quam tibi misit edat. </l>
		</div>
		<div type="poem" n="70">
			<l n="1">Si vis esse satur, nostrum potes esse Priapum: </l>
			<l n="2">Ipsa licet rodas inguina, purus eris. </l>
		</div>
		<div type="poem" n="71">
			<l n="1">Iste tibi faciet bona Saturnalia porcus, </l>
			<l n="2">Inter spumantes ilice pastus apros. </l>
		</div>
		<div type="poem" n="72">
			<l n="1">Qui venit botulus mediae tibi tempore brumae, </l>
			<l n="2">Saturni septem venerat ante dies. </l>
		</div>
		<div type="poem" n="73">
			<l n="1">Psittacus a vobis aliorum nomina discam: </l>
			<l n="2">Hoc didici per me dicere caesar have.  </l>
		</div>
		<div type="poem" n="74">
			<l n="1">Corve salutator, quare fellator haberis? </l>
			<l n="2">In caput intravit mentula nulla tuum. </l>
		</div>
		<div type="poem" n="75">
			<l n="1">Flet Philomela nefas incesti Tereos, et quae </l>
			<l n="2">Muta puella fuit, garrula fertur avis. </l>
		</div>
		<div type="poem" n="76">
			<l n="1">Pica loquax certa dominum te voce saluto: </l>
			<l n="2">Si me non videas, esse negabis avem. </l>
		</div>
		<div type="poem" n="77">
			<l n="1">Si tibi talis erit, qualem dilecta Catullo </l>
			<l n="2">Lesbia plorabat, hic habitare potest. </l>
		</div>
		<div type="poem" n="78">
			<l n="1">Artis ebur medicae narthecia cernis: habebis </l>
			<l n="2">Munera, quae cuperet Paccius esse sua. </l>
		</div>
		<div type="poem" n="79">
			<l n="1">Ludite lascivi, sed tantum ludite, servi: </l>
			<l n="2">Haec signata mihi quinque diebus erunt. </l>
		</div>
		<div type="poem" n="80">
			<l n="1">Invisae nimium pueris grataeque magistris, </l>
			<l n="2">Clara Prometheo munere ligna sumus. </l>
		</div>
		<div type="poem" n="81">
			<l n="1">Ne mendica ferat barbati prandia nudi </l>
			<l n="2">Dormiat et tetrico cum cane, pera rogat. </l>
		</div>
		<div type="poem" n="82">
			<l n="1">In pretio scopas testatur palma fuisse. </l>
			<l n="2">Otia sed scopis nunc analecta dedit. </l>
		</div>
		<div type="poem" n="83">
			<l n="1">Defendet manus haec scapulas mordente molesto </l>
			<l n="2">Pulice, vel si quid pulice sordidius.  </l>
		</div>
		<div type="poem" n="84">
			<l n="1">Ne toga barbatos faciat vel paenula libros, </l>
			<l n="2">Haec abies chartis tempora longa dabit. </l>
		</div>
		<div type="poem" n="85">
			<l n="1">Nomina dat spondae pictis pulcherrima pinnis </l>
			<l n="2">Nunc Iunonis avis, sed prius Argus erat. </l>
		</div>
		<div type="poem" n="86">
			<l n="1">Stragula succincti venator sume veredi: </l>
			<l n="2">Nam solet a nudo surgere ficus equo. </l>
		</div>
		<div type="poem" n="87">
			<l n="1">Accipe lunata scriptum testudine sigma. </l>
			<l n="2">Octo capit; veniat quisquis amicus erit. </l>
		</div>
		<div type="poem" n="88">
			<l n="1">Femineam nobis cherson si credis inesse, </l>
			<l n="2">Deciperis: pelagi mascula praeda sumus. </l>
		</div>
		<div type="poem" n="89">
			<l n="1">Accipe felices, Atlantica munera, silvas: </l>
			<l n="2">Aurea qui dederit dona, minora dabit. </l>
		</div>
		<div type="poem" n="90">
			<l n="1">Non sum crispa quidem nec silvae filia Maurae, </l>
			<l n="2">Sed norunt lautas et mea ligna dapes. </l>
		</div>
		<div type="poem" n="91">
			<l n="1">Grandia taurorum portant qui corpora, quaeris, </l>
			<l n="2">An Libycas possint sustinuisse trabes? </l>
		</div>
		<div type="poem" n="92">
			<l n="1">Puncta notis ilex et acuta cuspide clusa </l>
			<l n="2">Saepe redemptoris prodere furta solet. </l>
		</div>
		<div type="poem" n="93">
			<l n="1">Non est ista recens nec nostri gloria caeli: </l>
			<l n="2">Primus in his Mentor, dum facit illa, bibit.  </l>
		</div>
		<div type="poem" n="94">
			<l n="1">Nos sumus audacis plebeia toreumata vitri, </l>
			<l n="2">Nostra neque ardenti gemma feritur aqua. </l>
		</div>
		<div type="poem" n="95">
			<l n="1">Quamvis Callaico rubeam generosa metallo, </l>
			<l n="2">Glorior arte magis: nam Myos iste labor. </l>
		</div>
		<div type="poem" n="96">
			<l n="1">Vilia sutoris calicem monimenta Vatini </l>
			<l n="2">Accipe; sed nasus longior ille fuit. </l>
		</div>
		<div type="poem" n="97">
			<l n="1">Grandia ne viola parvo chrysendeta mullo: </l>
			<l n="2">Ut minimum, libras debet habere duas. </l>
		</div>
		<div type="poem" n="98">
			<l n="1">Arretina nimis ne spernas vasa monemus: </l>
			<l n="2">Lautus erat Tuscis Porsena fictilibus. </l>
		</div>
		<div type="poem" n="99">
			<l n="1">Barbara de pictis veni bascauda Britannis; </l>
			<l n="2">Sed me iam mavolt dicere Roma suam. </l>
		</div>
		<div type="poem" n="100">
			<l n="1">Si non ignotast docti tibi terra Catulli, </l>
			<l n="2">Potasti testa Raetica vina mea. </l>
		</div>
		<div type="poem" n="101">
			<l n="1">Cum mihi boleti dederint tam nobile nomen, </l>
			<l n="2">Prototomis - pudet heu! - servio coliculis. </l>
		</div>
		<div type="poem" n="102">
			<l n="1">Accipe non vili calices de pulvere natos, </l>
			<l n="2">Sed Surrentinae leve toreuma rotae. </l>
		</div>
		<div type="poem" n="103">
			<l n="1">Setinos, moneo, nostra nive frange trientes: </l>
			<l n="2">Pauperiore mero tingere lina potes.  </l>
		</div>
		<div type="poem" n="104">
			<l n="1">Attenuare nives norunt et lintea nostra: </l>
			<l n="2">Frigidior colo non salit unda tuo. </l>
		</div>
		<div type="poem" n="105">
			<l n="1">Frigida non deerit, non deerit calda petenti. </l>
			<l n="2">Sed tu morosa ludere parce siti. </l>
		</div>
		<div type="poem" n="106">
			<l n="1">Hic tibi donatur pansa ruber urceus ansa. </l>
			<l n="2">Stoicus hoc gelidam Fronto petebat aquam. </l>
		</div>
		<div type="poem" n="107">
			<l n="1">Nos Satyri, nos Bacchus amat, nos ebria tigris, </l>
			<l n="2">Perfusos domini lambere docta pedes. </l>
		</div>
		<div type="poem" n="108">
			<l n="1">Quae non sollicitus teneat servetque minister, </l>
			<l n="2">Sume Saguntino pocula facta luto. </l>
		</div>
		<div type="poem" n="109">
			<l n="1">Gemmatum Scythicis ut luceat ignibus aurum, </l>
			<l n="2">Aspice. Quot digitos exuit iste calix! </l>
		</div>
		<div type="poem" n="110">
			<l n="1">Hac licet in gemma, servat quae nomina Cosmi, </l>
			<l n="2">Luxuriose, bibas, si foliata sitis. </l>
		</div>
		<div type="poem" n="111">
			<l n="1">Frangere dum metuis, franges crystallina: peccant </l>
			<l n="2">Securae nimium sollicitaeque manus. </l>
		</div>
		<div type="poem" n="112">
			<l n="1">A Iove qui veniet, miscenda ad pocula largas </l>
			<l n="2">Fundet nimbus aquas: hic tibi vina dabit. </l>
		</div>
		<div type="poem" n="113">
			<l n="1">Si caldum potas, ardenti murra Falerno </l>
			<l n="2">Convenit et melior fit sapor inde mero.  </l>
		</div>
		<div type="poem" n="114">
			<l n="1">Hanc tibi Cumano rubicundam pulvere testam </l>
			<l n="2">Municipem misit casta Sibylla suam. </l>
		</div>
		<div type="poem" n="115">
			<l n="1">Aspicis ingenium Nili: quibus addere plura </l>
			<l n="2">Dum cupit, a quotiens perdidit auctor opus! </l>
		</div>
		<div type="poem" n="116">
			<l n="1">Spoletina bibis vel Marsis condita cellis: </l>
			<l n="2">Quo tibi decoctae nobile frigus aquae? </l>
		</div>
		<div type="poem" n="117">
			<l n="1">Non potare nivem, sed aquam potare recentem </l>
			<l n="2">De nive commenta est ingeniosa sitis. </l>
		</div>
		<div type="poem" n="118">
			<l n="1">Massiliae fumos miscere nivalibus undis </l>
			<l n="2">Parce, puer, constet ne tibi pluris aqua. </l>
		</div>
		<div type="poem" n="119">
			<l n="1">Dum poscor crepitu digitorum et verna moratur, </l>
			<l n="2">O quotiens paelex culcita facta mea est! </l>
		</div>
		<div type="poem" n="120">
			<l n="1">Quamvis me ligulam dicant equitesque patresque, </l>
			<l n="2">Dicor ab indoctis lingula grammaticis. </l>
		</div>
		<div type="poem" n="121">
			<l n="1">Sum cocleis habilis, sed nec minus utilis ovis. </l>
			<l n="2">Numquid scis, potius cur cocleare vocer? </l>
		</div>
		<div type="poem" n="122">
			<l n="1">Ante frequens, sed nunc rarus nos donat amicus. </l>
			<l n="2">Felix, cui comes est non alienus eques. </l>
		</div>
		<div type="poem" n="123">
			<l n="1">Saepe gravis digitis elabitur anulus unctis, </l>
			<l n="2">Tuta mea fiet sed tua gemma fide.  </l>
		</div>
		<div type="poem" n="124">
			<l n="1">Romanos rerum dominos gentemque togatam </l>
			<l n="2">Ille facit, magno qui dedit astra patri. </l>
		</div>
		<div type="poem" n="125">
			<l n="1">Si matutinos facilest tibi perdere somnos, </l>
			<l n="2">Attrita veniet sportula saepe toga. </l>
		</div>
		<div type="poem" n="126">
			<l n="1">Pauperis est munus, sed non est pauperis usus: </l>
			<l n="2">Hanc tibi pro laena mittimus endromida. </l>
		</div>
		<div type="poem" n="127">
			<l n="1">Haec tibi turbato Canusina simillima mulso </l>
			<l n="2">Munus erit. Gaude: non cito fiet anus. </l>
		</div>
		<div type="poem" n="128">
			<l n="1">Gallia Santonico vestit te bardocucullo. </l>
			<l n="2">Cercopithecorum paenula nuper erat. </l>
		</div>
		<div type="poem" n="129">
			<l n="1">Roma magis fuscis vestitur, Gallia rufis, </l>
			<l n="2">Et placet hic pueris militibusque colos. </l>
		</div>
		<div type="poem" n="130">
			<l n="1">Ingrediare viam caelo licet usque sereno, </l>
			<l n="2">Ad subitas numquam scortea desit aquas. </l>
		</div>
		<div type="poem" n="131">
			<l n="1">Si veneto prasinove faves, quid coccina sumes? </l>
			<l n="2">Ne fias ista transfuga sorte, vide. </l>
		</div>
		<div type="poem" n="132">
			<l n="1">Si possem, totas cuperem misisse lacernas: </l>
			<l n="2">Nunc tantum capiti munera mitto tuo. </l>
		</div>
		<div type="poem" n="133">
			<l n="1">Non est lana mihi mendax, nec mutor aheno. </l>
			<l n="2">Sic placeant Tyriae: me mea tinxit ovis.  </l>
		</div>
		<div type="poem" n="134">
			<l n="1">Fascia, crescentes dominae compesce papillas, </l>
			<l n="2">Ut sit quod capiat nostra tegatque manus. </l>
		</div>
		<div type="poem" n="135">
			<l n="1">Amphitheatrali nos commendamus ab usu, </l>
			<l n="2">Cum teget algentes alba lacerna togas. </l>
		</div>
		<div type="poem" n="136">
			<l n="1">Nec fora sunt nobis nec sunt vadimonia nota: </l>
			<l n="2">Hoc opus est, pictis accubuisse toris. </l>
		</div>
		<div type="poem" n="137">
			<l n="1">Si recitaturus dedero tibi forte libellum, </l>
			<l n="2">Hoc focale tuas adserat auriculas. </l>
		</div>
		<div type="poem" n="138">
			<l n="1">Tempore brumali non multum levia prosunt: </l>
			<l n="2">Calfaciunt villi pallia vestra mei. </l>
		</div>
		<div type="poem" n="139">
			<l n="1">Nobilius villosa tegant tibi lintea citrum: </l>
			<l n="2">Orbibus in nostris circulus esse potest. </l>
		</div>
		<div type="poem" n="140">
			<l n="1">Iungere nescisti nobis, o stulte, lacernas: </l>
			<l n="2">Indueras albas, exue callainas. </l>
		</div>
		<div type="poem" n="141">
			<l n="1">Non hos lana dedit, sed olentis barba mariti: </l>
			<l n="2">Cinyphio poterit planta latere sinu. </l>
		</div>
		<div type="poem" n="142">
			<l n="1">Dum toga per quinas gaudet requiescere luces, </l>
			<l n="2">Hos poteris cultus sumere iure tuo. </l>
		</div>
		<div type="poem" n="143">
			<l n="1">Vellera consumunt Patavinae multa trilices, </l>
			<l n="2">Et pingues tunicas serra secare potest.  </l>
		</div>
		<div type="poem" n="144">
			<l n="1">Haec tibi sorte datur tergendis spongia mensis </l>
			<l n="2">Utilis, expresso cum levis imbre tumet. </l>
		</div>
		<div type="poem" n="145">
			<l n="1">Is mihi candor inest, villorum gratia tanta, </l>
			<l n="2">Ut me vel media sumere messe velis. </l>
		</div>
		<div type="poem" n="146">
			<l n="1">Tingue caput Cosmi folio, cervical olebit: </l>
			<l n="2">Perdidit unguentum cum coma, pluma tenet. </l>
		</div>
		<div type="poem" n="147">
			<l n="1">Stragula purpureis lucent villosa tapetis. </l>
			<l n="2">Quid prodest, si te congelat uxor anus? </l>
		</div>
		<div type="poem" n="149">
			<l n="1">Mammosas metuo; tenerae me trade puellae, </l>
			<l n="2">Ut possint niveo pectore lina frui. </l>
		</div>
		<div type="poem" n="150">
			<l n="1">Haec tibi Memphitis tellus dat munera: victa est </l>
			<l n="2">Pectine Niliaco iam Babylonos acus. </l>
		</div>
		<div type="poem" n="151">
			<l n="1">Longa satis nunc sum; dulci sed pondere venter </l>
			<l n="2">Si tumeat, fiam tunc tibi zona brevis. </l>
		</div>
		<div type="poem" n="152">
			<l n="1">Lodices mittet docti tibi terra Catulli: </l>
			<l n="2">Nos Helicaonia de regione sumus. </l>
		</div>
		<div type="poem" n="153">
			<l n="1">Det tunicam locuples: ego te praecingere possum. </l>
			<l n="2">Essem si locuples, munus utrumque darem.  </l>
		</div>
		<div type="poem" n="154">
			<l n="1">Ebria Sidoniae cum sim de sanguine conchae, </l>
			<l n="2">Non video, quare sobria lana vocer. </l>
		</div>
		<div type="poem" n="155">
			<l n="1">Velleribus primis Apulia, Parma secundis </l>
			<l n="2">Nobilis; Altinum tertia laudat ovis. </l>
		</div>
		<div type="poem" n="156">
			<l n="1">Nos Lacedaemoniae pastor donavit amicae: </l>
			<l n="2">Deterior Ledae purpura matris erat. </l>
		</div>
		<div type="poem" n="157">
			<l n="1">Non tantum pullo lugentes vellere lanas, </l>
			<l n="2">Sed solet et calices haec dare terra suos. </l>
		</div>
		<div type="poem" n="158">
			<l n="1">Lana quidem tristis, sed tonsis nata ministris, </l>
			<l n="2">Quales non primo de grege mensa citat. </l>
		</div>
		<div type="poem" n="159">
			<l n="1">Oppressae nimium vicina est fascia plumae? </l>
			<l n="2">Vellera Leuconicis accipe rasa sagis. </l>
		</div>
		<div type="poem" n="160">
			<l n="1">Tomentum concisa palus Circense vocatur. </l>
			<l n="2">Haec pro Leuconico stramina pauper emit. </l>
		</div>
		<div type="poem" n="161">
			<l n="1">Lassus Amyclaea poteris requiescere pluma, </l>
			<l n="2">Interior cycni quam tibi lana dedit. </l>
		</div>
		<div type="poem" n="162">
			<l n="1">Fraudata tumeat fragilis tibi culcita mula. </l>
			<l n="2">Non venit ad duros pallida cura toros. </l>
		</div>
		<div type="poem" n="163">
			<l n="1">Redde pilam: sonat aes thermarum. Ludere pergis? </l>
			<l n="2">Virgine vis sola lotus abire domum.  </l>
		</div>
		<div type="poem" n="164">
			<l n="1">Splendida cum volitant Spartani pondera disci, </l>
			<l n="2">Este procul, pueri: sit semel ille nocens. </l>
		</div>
		<div type="poem" n="165">
			<l n="1">Reddidit Eurydicen vati: sed perdidit ipse, </l>
			<l n="2">Dum sibi non credit nec patienter amat. </l>
		</div>
		<div type="poem" n="166">
			<l n="1">De Pompeiano saepe est eiecta theatro </l>
			<l n="2">Quae duxit silvas detinuitque feras. </l>
		</div>
		<div type="poem" n="167">
			<l n="1">Fervida ne trito tibi pollice pusula surgat, </l>
			<l n="2">Exornent docilem candida plectra lyram. </l>
		</div>
		<div type="poem" n="168">
			<l n="1">Inducenda rota est: das nobis utile munus: </l>
			<l n="2">Iste trochus pueris, at mihi cantus erit. </l>
		</div>
		<div type="poem" n="169">
			<l n="1">Garrulus in laxo cur anulus orbe vagatur? </l>
			<l n="2">Cedat ut argutis obvia turba trochis. </l>
		</div>
		<div type="poem" n="170">
			<l n="1">Haec illi sine sorte datur, cui nomina Rhenus </l>
			<l n="2">Vera dedit. Deciens adde Falerna, puer. </l>
		</div>
		<div type="poem" n="171">
			<l n="1">Gloria tam parvi non est obscura sigilli: </l>
			<l n="2">Istius pueri Brutus amator erat. </l>
		</div>
		<div type="poem" n="172">
			<l n="1">Ad te reptanti, puer insidiose, lacertae </l>
			<l n="2">Parce: cupit digitis illa perire tuis. </l>
		</div>
		<div type="poem" n="173">
			<l n="1">Flectit ab inviso morientia lumina disco </l>
			<l n="2">Oebalius, Phoebi culpa dolorque, puer.  </l>
		</div>
		<div type="poem" n="174">
			<l n="1">Masculus intravit fontis, emersit utrumque: </l>
			<l n="2">Pars est una patris, cetera matris habet. </l>
		</div>
		<div type="poem" n="175">
			<l n="1">Cur a te pretium Danae, regnator Olympi, </l>
			<l n="2">Accepit, gratis si tibi Leda dedit? </l>
		</div>
		<div type="poem" n="176">
			<l n="1">Sum figuli lusus russi persona Batavi. </l>
			<l n="2">Quae tu derides, haec timet ora puer. </l>
		</div>
		<div type="poem" n="177">
			<l n="1">Elidit geminos infans nec respicit anguis. </l>
			<l n="2">Iam poterat teneras hydra timere manus. </l>
		</div>
		<div type="poem" n="178">
			<l n="1">Sum fragilis: sed tu, moneo, ne sperne sigillum: </l>
			<l n="2">Non pudet Alciden nomen habere meum. </l>
		</div>
		<div type="poem" n="179">
			<l n="1">Dic mihi, virgo ferox, cum sit tibi cassis et hasta, </l>
			<l n="2">Quare non habeas aegida. 'Caesar habet.' </l>
		</div>
		<div type="poem" n="180">
			<l n="1">Mutari melius tauro, pater optime divum, </l>
			<l n="2">Tunc poteras, Io cum tibi vacca fuit. </l>
		</div>
		<div type="poem" n="181">
			<l n="1">Clamabat tumidis audax Leandros in undis: </l>
			<l n="2">'Mergite me, fluctus, cum rediturus ero.' </l>
		</div>
		<div type="poem" n="182">
			<l n="1">Ebrius haec fecit terris, puto, monstra Prometheus: </l>
			<l n="2">Saturnalicio lusit et ipse luto. </l>
		</div>
		<div type="poem" n="183">
			<l n="1">Perlege Maeonio cantatas carmine ranas </l>
			<l n="2">Et frontem nugis solvere disce meis.  </l>
		</div>
		<div type="poem" n="184">
			<l n="1">Ilias et Priami regnis inimicus Ulixes </l>
			<l n="2">Multiplici pariter condita pelle latent. </l>
		</div>
		<div type="poem" n="185">
			<l n="1">Accipe facundi Culicem, studiose, Maronis, </l>
			<l n="2">Ne nucibus positis arma virumque legas. </l>
		</div>
		<div type="poem" n="186">
			<l n="1">Quam brevis inmensum cepit membrana Maronem! </l>
			<l n="2">Ipsius vultus prima tabella gerit. </l>
		</div>
		<div type="poem" n="187">
			<l n="1">Hac primum iuvenum lascivos lusit amores; </l>
			<l n="2">Nec Glycera pueri, Thais amica fuit. </l>
		</div>
		<div type="poem" n="188">
			<l n="1">Si comes ista tibi fuerit membrana, putato </l>
			<l n="2">Carpere te longas cum Cicerone vias. </l>
		</div>
		<div type="poem" n="189">
			<l n="1">Cynthia - facundi carmen iuvenale Properti -  </l>
			<l n="2">Accepit famam, non minus ipsa dedit. </l>
		</div>
		<div type="poem" n="190">
			<l n="1">Pellibus exiguis artatur Livius ingens, </l>
			<l n="2">Quem mea non totum bibliotheca capit. </l>
		</div>
		<div type="poem" n="191">
			<l n="1">Hic erit, ut perhibent doctorum corda virorum, </l>
			<l n="2">Primus Romana Crispus in historia. </l>
		</div>
		<div type="poem" n="192">
			<l n="1">Haec tibi, multiplici quae structa est massa tabella, </l>
			<l n="2">Carmina Nasonis quinque decemque gerit. </l>
		</div>
		<div type="poem" n="193">
			<l n="1">Ussit amatorem Nemesis lasciva Tibullum, </l>
			<l n="2">In tota iuvit quem nihil esse domo.  </l>
		</div>
		<div type="poem" n="194">
			<l n="1">Sunt quidam, qui me dicant non esse poetam: </l>
			<l n="2">Sed qui me vendit bybliopola putat. </l>
		</div>
		<div type="poem" n="195">
			<l n="1">Tantum magna suo debet Verona Catullo, </l>
			<l n="2">Quantum parva suo Mantua Vergilio. </l>
		</div>
		<div type="poem" n="196">
			<l n="1">Haec tibi quae fontes et aquarum nomina dicit, </l>
			<l n="2">Ipsa suas melius charta natabat aquas. </l>
		</div>
		<div type="poem" n="197">
			<l n="1">His tibi de mulis non est metuenda ruina: </l>
			<l n="2">Altius in terra paene sedere soles. </l>
		</div>
		<div type="poem" n="198">
			<l n="1">Delicias parvae si vis audire catellae, </l>
			<l n="2">Narranti brevis est pagina tota mihi. </l>
		</div>
		<div type="poem" n="199">
			<l n="1">Hic brevis ad numeros rapidum qui colligit unguem, </l>
			<l n="2">Venit ab auriferis gentibus Astur equus. </l>
		</div>
		<div type="poem" n="200">
			<l n="1">Non sibi, sed domino venatur vertragus acer, </l>
			<l n="2">Inlaesum leporem qui tibi dente feret. </l>
		</div>
		<div type="poem" n="201">
			<l n="1">Non amo quod vincat, sed quod succumbere novit </l>
			<l n="2">Et didicit melius τὴν ἐπικλινοπάλην. </l>
		</div>
		<div type="poem" n="202">
			<l n="1">Callidus emissas eludere simius hastas, </l>
			<l n="2">Si mihi cauda foret, cercopithecus eram. </l>
		</div>
		<div type="poem" n="203">
			<l n="1">Tam tremulum crisat, tam blandum prurit, ut ipsum </l>
			<l n="2">Masturbatorem fecerit Hippolytum.  </l>
		</div>
		<div type="poem" n="204">
			<l n="1">Aera Celaenaeos lugentia matris amores </l>
			<l n="2">Esuriens Gallus vendere saepe solet. </l>
		</div>
		<div type="poem" n="205">
			<l n="1">Sit nobis aetate puer, non pumice levis, </l>
			<l n="2">Propter quem placeat nulla puella mihi. </l>
		</div>
		<div type="poem" n="207">
			<l n="1">Sume Cytheriaco medicatum nectare ceston: </l>
			<l n="2">Ussit amatorem balteus iste Iovem. </l>
		</div>
		<div type="poem" n="208">
			<l n="1">Currant verba licet, manus est velocior illis: </l>
			<l n="2">Nondum lingua suum, dextra peregit opus. </l>
		</div>
		<div type="poem" n="209">
			<l n="1">Levis ab aequorea cortex Mareotica concha </l>
			<l n="2">Fiat: inoffensa curret harundo via. </l>
		</div>
		<div type="poem" n="210">
			<l n="1">Non mendax stupor est, nec fingitur arte dolosa. </l>
			<l n="2">Quisquis plus iusto non sapit, ille sapit. </l>
		</div>
		<div type="poem" n="211">
			<l n="1">Mollia Phrixei secuisti colla mariti. </l>
			<l n="2">Hoc meruit tunicam qui tibi, saeve, dedit? </l>
		</div>
		<div type="poem" n="212">
			<l n="1">Si solum spectes hominis caput, Hectora credas: </l>
			<l n="2">Si stantem videas, Astyanacta putes. </l>
		</div>
		<div type="poem" n="213">
			<l n="1">Haec, quae saepe solet vinci, quae vincere raro, </l>
			<l n="2">Parma tibi, scutum pumilionis erit.  </l>
		</div>
		<div type="poem" n="214">
			<l n="1">Non erit in turba quisquam Μισούμενος ista: </l>
			<l n="2">Sed poterit quivis esse Δὶς ἐξαπατῶν. </l>
		</div>
		<div type="poem" n="215">
			<l n="1">Dic mihi simpliciter, comoedis et citharoedis, </l>
			<l n="2">Fibula, quid praestas? 'Carius ut futuant.' </l>
		</div>
		<div type="poem" n="216">
			<l n="1">Non tantum calamis, sed cantu fallitur ales, </l>
			<l n="2">Callida dum tacita crescit harundo manu. </l>
		</div>
		<div type="poem" n="217">
			<l n="1">Praedo fuit volucrum: famulus nunc aucupis idem </l>
			<l n="2">Decipit et captas non sibi maeret aves. </l>
		</div>
		<div type="poem" n="218">
			<l n="1">Dic quotus et quanti cupias cenare, nec unum </l>
			<l n="2">Addideris verbum: cena parata tibi est. </l>
		</div>
		<div type="poem" n="219">
			<l n="1">Pauper causidicus nullos referentia nummos </l>
			<l n="2">Carmina cum scribas, accipe cor, quod habes. </l>
		</div>
		<div type="poem" n="220">
			<l n="1">Non satis est ars sola coco: servire palatum </l>
			<l n="2">Nolo: cocus domini debet habere gulam. </l>
		</div>
		<div type="poem" n="221">
			<l n="1">Rara tibi curva craticula sudet ofella; </l>
			<l n="2">Spumeus in longa cuspide fumet aper. </l>
		</div>
		<div type="poem" n="222">
			<l n="1">Mille tibi dulces operum manus ista figuras </l>
			<l n="2">Extruet: huic uni parca laborat apis. </l>
		</div>
		<div type="poem" n="223">
			<l n="1">Surgite: iam vendit pueris ientacula pistor </l>
			<l n="2">Cristataeque sonant undique lucis aves. </l>
		</div>
	</div>
</text>
